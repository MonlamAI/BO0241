།གྷི་རེམ་སི་བུ་སྤུན་གཉིས་ཀྱི་བྱིས་སྒྲུང་།
ལྡེའེ་ཁོབ་གྷི་རེམ་དང་ཝེ་ལེམ་ཡན་གྷི་རེམ་གཉིས་ཀྱིས་བརྩམས།


གངས་དཀར་སྲས་མོ།

གྲང་ངར་ཆེ་བའི་དགུན་གཞུང་ཞིག་ལ། བྱ་སྒྲོ་ལྟ་བུའི་ཁ་བའི་
འདབ་མ་རེ་རེ་མཁའ་དབྱིངས་སུ་ལྷབ་ལྷུབ་ཏུ་བསྐྱོད་བཞིན་ཡོད། དེ་
དུས་ཕོ་བྲང་གི་སྒེའུ་ཁུང་འགྲམ་དུ་བཞུགས་པའི་བཙུན་མོ་ལགས་
ཀྱིས་འཚེམ་བཟོ་བྱེད་བཞིན་ཡོད། མཁའ་རུ་གཡུགས་པའི་ཁ་བའི་
འདབ་མ་མང་པོ་ཞིག་སྒེའུ་ཁུང་གི་སྟེང་དུ་ལྷུང་བ་དང༌། སྐབས་དེར།
མོ་རང་ཕྱི་རོལ་ཡུལ་གྱི་མཛེས་ལྗོངས་ལ་རེ་ཞིག་ཧད་དེ། སྣང་བ་ཡན་
པས་རྐྱེན་གྱིས། ཁབ་ཆུང་རང་གི་མཛུབ་མོའི་སྟེང་ལ་བསྣུན་པ་དང་
བསྟུན་ནས། ཁྲག་ཐིགས་གསུམ་སྒེའུ་ཁུང་སྟེང་གི་ཁ་བའི་འདབ་མའི་
ཐོག་ཏུ་ལྷུང་།
ཁ་བའི་སྟེང་དུ་ལྷུང་བའི་ཁྲག་ཐིགས་གསུམ་ཕར་བལྟས་པ་ཙམ་
གྱིས་ཧ་ཅང་མཛེས་སྡུག་ལྡན་པ་ཞིག་ཡིན་པས། བཙུན་མོས། གལ་ཏེ་
ང་རང་ལ་བུ་མོ་ངོ་གདོང་ཁ་བ་བཞིན་དཀར་ཞིང་། མཁུར་ཚོས་ཁྲག་
ཐིགས་ལྟར་དམར་ལ། སྐྲ་ལོ་ནི་ཤིང་འོས་མ་བཞིན་ནག་ཅིང་འཁྱུག་པ་
ཞིག་ཡོད་ན་ཅི་མ་རུང་སྙམ། མ་འགྱང་བར་བཙུན་མོ་ལ་བུ་མོ་ཞིག་
འཁྲུངས། བུ་མོ་དེ་ནི་ཤ་མདོག་དཀར་ཞིང་གཙང་ལ། མཁུར་ཚོས་
དམར་མདངས་ལྡན་པ་དང་། སྐྲ་ལོ་ཡང་ནག་ཅིང་འོད་མདངས་ལྡན་
པ་ཞིག་ཡོད། དེ་བས་མི་རྣམས་ཀྱིས་མོ་རང་གི་མིང་ལ་གངས་དཀར་
སྲས་མོར་འབོད་པ་དང་། ཡིད་སྐྱོ་བ་ཞིག་ནི། བུ་མོ་དེ་སྐྱེས་པ་དང་ཡུམ་
ཆེན་ཚེ་ལས་འདས།
ལོ་གཅིག་འཁོར་རྗེས། རྒྱལ་པོས་བུད་མེད་གཞན་ཞིག་བཙུན་
མོར་བླངས། བཙུན་མོ་དེ་ནི་མཛེས་ཤིང་ལྟ་ན་སྡུག་པ་ཞིག་ཡིན་ཡང་།
དོན་དངོས་སུ་མོ་རང་ནི་ང་རྒྱལ་དང་ཕྲག་དོག་ཧ་ཅང་ཆེ་བའི་སྐྲ་རིང་
ཞིང་བློ་ཐུང་བའི་བུད་མེད་ཅིག་ཡིན། གལ་ཏེ་མོ་ལས་མཛེས་པའི་མི་
ཞིག་ཡོད་པར་ཐོས་ཚེ། ཁོང་ཁྲོ་མེ་ལྟར་འབར་གྱི་ཡོད། དེ་ཡང་མོ་རང་
ལ་སྒྱུ་མའི་མེ་ལོང་ཞིག་ཡོད། ཞོགས་པར་རྟག་ཏུ་དེའི་གམ་དུ་སོང་
ནས། འདི་ལྟར་འདྲི། “རྩིག་ངོས་ཀྱི་མེ་ལོང་ཡ། མེ་ལོང་། ཁྱོད་ཀྱིས་ང་ལ་
ཤོད་དང་། འཇིག་རྟེན་སྟེང་ཆེས་མཛེས་པའི་བུད་མེད་དེ་སུ་ཡིན།” མེ་
ལོང་གིས་བཤད་པར། “བཙུན་མོ་ལགས། ཁྱེད་ནི་འཇིག་རྟེན་སྟེང་ཆེས་
མཛེས་པའི་བུད་མེད་དེ་ཡིན།” གཏམ་དེ་ཐོས་མ་ཐག་ཏུ་མོ་རང་རབ་ཏུ་
དགའ་བ་དང་། རྒྱུ་མཚན་ནི་མེ་ལོང་གིས་བཤད་པ་བདེན་གཏམ་ཡིན་
པས་སོ། །
གངས་དཀར་སྲས་མོ་ཉིན་རེ་བཞིན་འཚར་ལོངས་བྱུང་བ་དང་། ཉིན་
རེ་རེ་བཞིན་ཇེ་མཛེས་ཇེ་ཡག་ཏུ་འགྱུར་བཞིན་ཡོད། མོ་རང་ལོ་བདུན་
ལ་སོན་སྐབས། མཛེས་སྡུག་གི་ངོ་གདོང་དེ་ནི་དཔྱིད་ཀྱི་དཔལ་མོའི་
ལང་ཚོ་ལས་ཀྱང་གཟི་འོད་འཕྲོ་བ་དང་། བཙུན་མོ་ལས་ཀྱང་ཡིད་
དབང་འཕྲོག་པ་ཞིག་ཡིན།
ཉིན་ཞིག་ལ། བཙུན་མོས་ནམ་རྒྱུན་ལྟར་མེ་ལོང་ལ་དྲིས་པའི་ཚེ།
མེ་ལོང་གིས་འདི་ལྟར་ལན་འདེབས། “བཙུན་མོ་ལགས། ཁྱེད་ནི་མཛེས་
སྡུག་ལྡན་པ་ཞིག་ཡིན་མོད། འོན་ཀྱང་། གངས་དཀར་སྲས་མོ་ནི་ཁྱོད་
ལས་ལྡབ་འགྱུར་གྱིས་མཛེས་པ་འདུག”
སྐད་ཆ་དེ་ཐོས་མ་ཐག་ཏུ།བཙུན་མོ་ཧ་ལས་ཤིང་ཧང་སང་།ཉིན་དེ་
ནས་བཟུང་སྟེ། ཕྲག་དོག་གི་མེ་ལྕེ་རབ་ཏུ་འབར་བ་དང་། གངས་དཀར་
སྲས་མོ་ནི་མིག་ནང་གི་ཚེར་མ་དང་སེམས་ནང་གི་བཀག་རྡོ་ཞིག་ཏུ་
བསྒོམས། དེ་ནས་བཙུན་མོའི་སེམས་ཀྱི་ཁོང་ཁྲོ་དང་ཕྲག་དོག་གི་རླུང་
བུ་རབ་ཏུ་གཡུགས། མཚན་མོར་གཉིད་ཀྱང་མི་ཁུག་པའི་གནས་སུ་
ལྷུང་།
དེ་བས། བཙུན་མོས་རྔོན་པ་ཞིག་བཙལ་ཡོང་བ་དང་། དེ་ལ་བཤད་
རྒྱུར། “ངས་གངས་དཀར་སྲས་མོ་ནམ་ཡང་མཐོང་ན་མི་འདོད་པས།
ཁྱོད་ཀྱིས་ངེས་པར་དུ་ནགས་ཚལ་དུ་འཁྲིད་ནས། མོ་རང་བསད་དེ་གློ་
བ་དང་མཆིན་པ་ཁྱེར་ཡོང་ནས་ང་ལ་སྟོན་དགོས་ཟེར།”
རྔོན་པས་བཙུན་མོའི་བཀའ་ལྟར་གངས་དཀར་སྲས་མོ་ནགས་
ཚལ་དུ་འཁྲིད། ཁོ་ཡིས་གྲི་འཕྱར་ནས་མོ་རང་གསོད་གྲབས་བྱེད་
སྐབས། བུ་མོ་ཆུང་ཆུང་སྐྲག་ནས་ངུས་པ་དང་ལྷན་དུ། རྔོན་པ་ལ་འདི་
ལྟར་བཤད། “རྔོན་པ་ལགས། ཁྱེད་ཀྱིས་ང་མ་གསོད་རོགས། ང་རང་
ནགས་ཚལ་སྟུག་པོའི་ཀློང་དུ་སོང་ནས་ནམ་ཡང་ཕྱིར་མི་ཡོང་”
ཡིད་སེམས་འགུལ་བའི་སྣང་ཚུལ་དེ་ཐོས་པས། རྔོན་པ་ལ་སྙིང་
རྗེ་ཞིག་དབང་མེད་དུ་སྐྱེས་ཏེ་ཁོ་ཡིས་བཤད་རྒྱུར། “སྙིང་རྗེ་བའི་བྱིས་པ།
ཁྱེད་རང་མགྱོགས་པོར་བྲོས་ཤིག”
རྔོན་པས་བསམ་རྒྱུར། ཅུང་མ་འགོར་བར། གཅན་གཟན་གྱིས་མོ་
རང་གསོད་པ་ཤག་ཤག་ཡིན་པས། ངས་དངོས་སུ་མོ་གསོད་མི་དགོས་
སྙམ། སེམས་ནས་རྡོ་ལྕི་མོ་ཞིག་ལྷུང་བ་བཞིན་སེམས་པ་ཡང་སེང་ངེར་
གྱུར།
དེའི་དུས་སུ། ཕག་རྒོད་ཅིག་གིས་སྐད་སྒྲོག་བཞིན་བརྒྱུགས་ནས་
ཡོང་བ་ན། རྔོན་པས་ཕག་རྒོད་དེ་བཟུང་ནས་བསད་དེ། གློ་བ་དང་
མཆིན་པ་བླངས་ནས་གངས་དཀར་སྲས་མོ་ཤི་ཟིན་ཞེས་བདེན་དཔང་
བྱེད་ཕྱིར་བཙུན་མོའི་གམ་དུ་འཁྱེར་ཡོང་ནས་མགོ་གཡོགས་ཐབས་
བྱས། དེ་ནས་ཇ་མས་ཕག་རྒོད་ཀྱི་གློ་བ་དང་མཆིན་པ་དེ་དག་གིས་
བཙུན་མོ་ལ་ཟ་མ་གཡོ་སྐོལ་བྱས། གདུག་རྩུབ་ཆེ་བའི་བཙུན་མོས་
སྙིང་རྗེ་མེད་པར་དེ་དག་ཚང་མ་ཟོས།
སྙིང་རྗེ་བའི་གངས་དཀར་སྲས་མོ་དེ་ནགས་ཚལ་ཁྲོད་ཁེར་རྐྱང་
དུ་ལུས་པ་དང་སེམས་ཁོངས་སུ་དངངས་སྐྲག་དང་འཇིགས་སྣང་གིས་
ཁེངས་ཏེ། ཅི་བྱེད་འདི་བྱེད་མེད་པར་ཕར་ལ་ངང་གིས་རྒྱུག་ཅིང་།
བཀག་རྡོ་དང་ཚེར་མ་བརྒལ་བཞིན་འགྲོ་སྐབས།གཅན་གཟན་རྣམས་
ངར་སྐད་སྒྲོག་བཞིན་མཆོང་རྒྱུག་བྱས་ཏེ་ཡོང་བ་མ་གཏོགས་མོ་རང་
ལ་གནོད་པ་སྤུ་ཙམ་ཡང་མི་བྱེད། མོ་སྔར་བཞིན་རང་གི་རྐང་པས་
རང་ཉིད་འགྱོག་ཐུབ་ཐུབ་བར་དུ་བརྒྱུགས།མུན་ནག་གིས་མཚན་བརྡ་
གཏོང་བཞིན་པའི་སྐབས་དེར་མོས་ཉེ་འགྲམ་དུ་ཤིང་ཁང་ཆུང་ཆུང་
ཞིག་ཡོད་པ་མཐོང་བས། ངལ་གསོ་ཆེད་དེའི་ནང་དུ་འཛུལ་བ་རེད།
ཤིང་ཁང་ནང་གི་དངོས་པོ་ཚང་མ་ཧ་ཅང་ཆུང་བ་དང་ཞིབ་ཆ་
ལྡན་པ་རེད། ཁང་དཀྱིལ་དུ་མདུན་ཅོག་ཅིག་ཡོད་པ་དེའི་སྟེང་དུ་རས་
གདན་དཀར་པོ་ཞིག་བཏིངས་ཡོད་ལ། རས་གདན་སྟེང་དུ་སྡེར་མ་
ཆུང་ཆུང་བདུན་དང་དེ་དག་གི་ནང་དུ་ཐུར་མ་ཆུང་ཆུང་རེ་རེ། གྲི་ཆུང་
ཆུང་བདུན་དང་། ཚེབ་ཐུར་བདུན། དེ་བཞིན་ཕོར་བ་ཆུང་ཆུང་བདུན་
བཅས་ཡོད། གྱང་འགྲམ་དུ་ཉལ་ཁྲི་ཆུང་ཆུང་བདུན་ཕྲེང་ལྟར་བསྒྲིགས་
ཡོད་པ་སོ་སོའི་སྟེང་དུ་དཀར་ཞིང་གཙང་བའི་རས་གདན་རེ་བཏིངས་
ཡོད།
གངས་དཀར་སྲས་མོ་བཀྲེས་ལྟོགས་ཀྱིས་མནར་བས། སྡེར་ཆུང་
ནང་ནས་སྔོ་ཚོད་དང་བག་ལེབ་ཅུང་ཟད་བླངས་ནས་ཟོས།དེ་ནས་ཕོར་
བ་རེ་རེའི་ནང་གི་རྒུན་ཆང་ཏོག་ཙམ་རེ་བཏུངས། མོ་རང་ཐང་ཆད་
ཡོད་པས་མི་རིང་བར་གཉིད་ཀྱིས་དེད།ཉལ་ཁྲི་ཞིག་བཙལ་ནས་གཉིད་
བསམ་དུས། ཉལ་ཁྲི་དག་ནི་ལ་ལ་ཐུང་སོང་བ་དང་ལ་ལ་ཞིག་ནི་རིང་
དྲགས་པ་རེད། དེ་ནས་ཉལ་ཁྲི་ཨང་བདུན་པ་དེ་མོ་རང་ལ་ཏག་ཏག་
འཚམ་པོ་ཡོད་པས་དེའི་སྟེང་དུ་ལོག་པ་དང་དཀོན་མཆོག་ལ་གསོལ་
བ་འདེབས་བཞིན་རྨི་ལམ་གྱི་ཞིང་ཁམས་འགྲིམ།
མཚན་མོར་སླེབས་རྗེས། ཤིང་ཁང་གི་བདག་པོ་རྣམས་ཕྱིར་རང་
ཁྱིམ་དུ་སླེབས། ཁོ་ཚོ་ནི་གཏེར་རྡོ་སྔོག་འདོན་བྱེད་མཁན་གྱི་མིའུ་
ཐུང་བདུན་ཡོད་པ་དེ་དག་རེད། ཁོ་ཚོས་དཀར་མེ་བདུན་ཡོད་པ་དེ་
དག་བསྒྲོན། མགྱོགས་པོར་ཁང་ཆུང་དེ་མ་ཐག་འོད་སྣང་གིས་ཁེངས་
ལ༑ ཁང་ཆུང་ནང་གི་དངོས་པོ་རྣམས་རང་གནས་སུ་མེད་པ་དང་མི་
གཞན་ཞིག་ཡོང་བ་ཚོར།
མིའུ་ཐུང་དང་བོ་དེས་དྲིས་པར། “ངའི་ཅོག་ཙེ་སྟེང་དུ་སུ་བསྡད་པ་
ཡིན་ནམ།་
མིའུ་ཐུང་གཉིས་པ་དེས་བཤད་པར། “ངའི་སྡེར་མའི་ནང་གི་ཟ་མ་
ཟ་མཁན་སུ་ཡིན་ནམ།”
མིའུ་ཐུང་གསུམ་པ་དེས་དྲིས་པར། “ངའི་བག་ལེབ་ཟ་མཁན་སུ་
ཡིན་ནམ”
མིའུ་ཐུང་བཞི་བ་དེས་བཤད་པར།“ངའི་ཚོད་མ་ཟ་མཁན་སུ་ཡིན་
ནམ”
མིའུ་ཐུང་ལྔ་བ་དེས་དྲིས་པར། “ངའི་ཚེབ་ཐུར་སྤྱོད་མཁན་སུ་ཡིན་
ནམ”
མིའུ་ཐུང་དྲུག་པ་དེས་བཤད་པར། “ངའི་གྲི་ཆུང་སྤྱོད་མཁན་དེ་སུ་
ཞིག་ཡིན་ནམ”
མིའུ་ཐུང་བདུན་པ་དེས་བཤད་པར། “ངའི་ཕོར་བའི་ནང་གི་ཆང་
འཐུང་མཁན་སུ་ཡིན་ནམ་”ཞེས་གྲགས་བྱུང་
དེ་ནས་མིའུ་ཐུང་དང་བོ་དེས་ཕྱོགས་བཞི་ལ་བལྟས་རྗེས། ཡང་
དྲིས་པར།“ངའི་ཉལ་ཁྲིའི་སྟེང་དུ་ལོག་མཁན་དེ་སུ་ཞིག་ཡིན་ནམ།”
མིའུ་ཐུང་གཞན་པ་རྣམས་ཚུར་རྒྱུགས་ཡོང་ནས་བཤད་
པར། “ང་ཚོའི་ཉལ་ཁྲིའི་སྟེང་དུ་མི་གཞན་ཞིག་ལོག་པའི་ཤུལ་འདུག་
”ཅེས་བཤད།
དེ་དུས་མིའུ་ཐུང་བདུན་པས་རང་གི་མལ་ཁྲིའི་སྟེང་དུ་བུ་མོ་
མཛེས་སྡུག་ལྡན་པ་ཞིག་གཉིད་འདུག་པ་མཐོང་། དེ་ནས་མིའུ་ཐུང་
གཞན་རྣམས་རྒྱུགས་ཡོང་ནས་བལྟས་ཚེ། ”ཨ་ལ་ལ། ཨ་ལ་ལ། ཅི་
འདྲའི་བུ་མོ་མཛེས་སྡུག་ལྡན་པ་ཞིག་རེད་ཨང་།”ཞེས་ཁ་ནས་དབང་
མེད་དུ་ཤོར།
ཁོ་ཚོར་དགའ་སྤྲོ་ཆེན་པོ་སྐྱེས་པ་དང་། ཡིན་ཡང་མོ་རང་གཉིད་
ལས་དཀྲོགས་ན་མི་འདོད་པས། མིའུ་ཐུང་བདུན་པ་དེ་གཞན་དང་
ལྷན་དུ་དུས་ཚོད་རེར་རེས་མོས་བྱས་ནས་ཉལ། དེ་ལྟར་མཚན་མོ་
རྫོགས་སོང་བ་རེད།
ཕྱི་ཉིན་ཞོགས་པར། གངས་དཀར་སྲས་མོ་གཉིད་ལས་རིམ་གྱིས་
སད། མོ་རང་གིས་མིའུ་ཐུང་བདུན་པོ་མཐོང་མ་ཐག་དངངས་སྐྲག་སྐྱེས།
ཡིན་ན་ཡང་ཁོ་ཚོ་ནི་ཧ་ཅང་འཇམ་པོ་རྐྱང་རྐྱང་ཡིན་པ་རེད། ཁྱོད་ཀྱི་
མིང་ལ་ཅི་ཟེར་ཞེས་དྲིས་པར་“ངའི་མིང་ལ་གངས་དཀར་སྲས་མོ་ཟེར་
ཞེས་ལན་བཏབ།” ཁོ་ཚོས་སླར་ཡང་འདྲི་རྒྱུར། “ཁྱེད་ང་ཚོའི་ཁང་བའི་
ནང་དུ་ཡོད་པ་ཅི་ཡིན་ནམ་”དེ་ནས་མོ་རང་གིས་བཤད་རྒྱུར། བཙུན་
མོ་ལགས་ཀྱིས་ང་རང་གསོད་འདོད་པ་དང་། རྔོན་པས་ང་རང་སྲོག་
ཐར་དུ་བཏང་། སོང་སོང་མཐར་ཤིང་ཁང་ཆུང་ཆུང་འདི་དང་འཕྲད།
མིའུ་ཐུང་རྣམས་ཀྱིས་བཤད་རྒྱུར། “ཁྱོད་ཀྱིས་ང་ཚོའི་ཁང་བ་འདི་
ལ་བདག་སྐྱོང་བྱེད་འདོད་དམ། ང་ཚོ་ལ་རོགས་བྱས་ནས། ཟས་སྐོལ་
གོས་འཁྲུད་དང་འཚེམ་བཟོ་སོགས་བྱ་བ་ཙག་ཙིག་ལས་པའི་བསམ་
པ་ཡོད་དམ། གལ་ཏེ་ཁྱེད་རང་འཐད་པ་ཡིན་ན། ཁྱེད་རང་འདིར་
བསྡད་ཆོག་ལ། ང་ཚོས་ཀྱང་ཁྱེད་ལ་བདག་སྐྱོང་ཡག་པོ་ཞིག་བྱེད་
ངེས་ཡིན་”ཟེར།
མོ་རང་གིས་བཤད་པར། “ལོས་ཆོག ང་རང་ཧ་ཅང་འཐད་པ་
ཡིན་”ཟེར།
དེ་ནས་བཟུང་མོ་རང་གནས་དེ་རུ་འཚོ་བ་རོལ་ནས་བསྡད་པ་
རེད། ཁོ་ཚོའི་ཁང་བའི་ནང་དུ་ཞིབ་ཚགས་ཀྱིས་གད་བདར་བྱེད་པ།
ནམ་རྒྱུན་ཞོགས་པར་ཁོ་ཚོ་གཏེར་རྫས་འཚོལ་དུ་འགྲོ་བ་དང་། དགོང་
མོ་ཕྱིར་སླེབས་རྗེས། གངས་དཀར་སྲས་མོ་ཡིས་ཁོ་ཚོ་ལ་ནུབ་ཟས་གྲ
སྒྲིག་བྱས་ནས་བསྡད་ཡོད། ཡིན་ཡང་ཉིན་དཀར་མོ་རང་གཅིག་པུར་
འདུག་དགོས་བྱུང་བ་རེད།
མིའུ་ཐུང་རྣམས་ཀྱིས་མོ་རང་ལ་སེམས་བཟང་བ་བྱས་ནས་བཤད་
རྒྱུར། “གདུག་རྩུབ་ཆེ་བའི་བཙུན་མོ་ལ་གཟབ་གཟབ་བྱོས། མི་འགྱང་
བར་ཁྱེད་རང་འདི་གར་ཡོད་པ་ཤེས་པའི་ཉེན་ཁ་ཡོད་པས། མི་གཅིག་
ཀྱང་ནང་ལ་ཡོང་དུ་འཇུག་མི་ཉན་ཟེར།”
སྐབས་དེར་བཙུན་མོས་གངས་དཀར་སྲས་མོ་ཤི་ཟིན་པས།
འཇིག་རྟེན་སྟེང་ཆེས་མཛེས་པའི་བུད་མེད་དེ་མོ་རང་ཡིན་པར་འདོད་
ཀྱི་ཡོད།
དེ་ནས་བཙུན་མོ་སྒྱུ་མའི་མེ་ལོང་གམ་དུ་སོང་ནས་འདི་ལྟར་དྲིས།
“མེ་ལོང་། མེ་ལོང་། ཁྱོད་ཀྱིས་ང་ལ་ཤོད་དང་། འཇིག་རྟེན་སྟེང་ཆེས་
མཛེས་པའི་བུད་མེད་དེ་སུ་རེད”་ཟེར།མེ་ལོང་གིས་བཤད་རྒྱུར། ”བཙུན་
མོ་ལགས། དེ་སྔོན་ཁྱེད་ནི་ཆེས་མཛེས་སྡུག་ལྡན་པའི་བུད་མེད་དེ་
ཡིན་མོད། འོན་ཀྱང་། གངས་དཀར་སྲས་མོ་ནི་ཁྱེད་ལས་ལྡབ་འགྱུར་
གྱིས་མཛེས་པ་རེད། མོ་རང་སྔོ་ལྗང་གི་ནགས་ཚལ་སྟུག་པོ་ཞིག་གི་
ཁྲོད་ན་འཚོ་བཞིན་ཡོད། མིའུ་ཐུང་བདུན་དང་ལྷན་ཏུ་རི་བོ་བདུན་གྱི་
རྒྱབ་སུ་ཕྱོགས་ན་བསྡད་ཡོད་པ་རེད།”ཅེས་ལན་བཏབ།
གནས་ཚུལ་དེས་བཙུན་མོ་ཧ་ལས་སུ་བཅུག ཡིན་ཡང་མེ་ལོང་
གིས་རྫུན་གཏམ་མི་བཤད་པ་ཤེས་གསལ་རེད། དེ་བས་རྔོན་པའི་གཡོ་
འོག་ཏུ་ཚུད་པ་དང་། གངས་དཀར་སྲས་མོ་སྔར་བཞིན་གསོན་ཡོད་པ་
ཤེས། མོ་ལས་ལྷག་པའི་མཛེས་སྡུག་ལྡན་པའི་བུད་མེད་ཅིག་གསོན་
ཡོད་པར་བསམས་ན། མོ་རང་གི་སེམས་ཀྱི་ཕྲག་དོག་གི་མེ་ལྕེ་རབ་ཏུ་
འབར་བ་དང་། རང་ནུས་ཡོད་ཚད་བཏོན་ནས་ཐབས་བརྒྱ་ཇུས་སྟོང་
གིས་གངས་དཀར་སྲས་མོ་ལྔ་ལམ་དུ་བརྫངས་པའི་ཐབས་ཇུས་འཐེན
མགོ་བརྩམས།
ཅུང་མ་འགོར་བར་བཙུན་མོས་ཐབས་བཀོད་ངན་པ་ཞིག་ཡིད་
ལ་འཆར་བ་རེད། མོས་རང་གི་ངོ་གདོང་ལ་ཚོན་བྱུགས་ཏེ་སྲང་ལམ་
ནས་ཉོ་འཚོང་རྒྱག་མཁན་གྱི་རྒན་མོ་ཞིག་ཏུ་བརྫུས་པས་སུས་ཀྱང་
ངོ་མི་ཤེས་པའི་གནས་ཚུལ་དེ་འདྲ་ཞིག་གི་འོག་ནས་མོ་རང་མིའུ་ཐུང་
བདུན་འཚོ་གནས་བྱ་སའི་གནས་དེར་སོང་། ཤིང་ཁང་གི་སྒོ་བརྡུངས་
ནས། “ཅ་ལག་ཨེ་ཉོ། གོང་བདེ་ཞིང་སྤུས་ལེགས་པའི་ཅ་ལག་ཨེ་
ཉོ་”ཟེར།
དེ་དུས་གངས་དཀར་སྲས་མོས་སྒེའུ་ཁུང་ནང་དུ་མགོ་བོ་བཅུག་
ནས། “བརྩེ་བའི་རྒན་མོ་ལགས། ཁམས་བཟང་། ཁྱེད་ཀྱིས་དངོས་པོ་
ཅི་ཞིག་བཙོང་བཞིན་ཡོད་ཟེར།”
རྒན་མོས་བཤད་རྒྱུར། “གོང་བདེ་ཞིང་སྤུས་ཀ་ལེགས་ལ་ཡིད་དུ་
འོང་པའི་དངོས་པོ་དང་། མཚོན་མདོག་སྣ་ཚོགས་ལྡན་པའི་མེ་ཏོག་གི་
སྐེ་རགས་སོགས་ཡོད་ཟེར།” དེ་ནས་རྒན་མོས་ཁ་དོག་སྣ་ལྔ་ལྡན་པའི་
མེ་ཏོག་གི་སྐེ་རགས་ཤིག་བླངས་ནས། “སྐེ་རགས་འདི་ལ་ཁྱེད་རང་
དགའ་བོ་ཡོད་དམ།”
གངས་དཀར་སྲས་མོའི་བསམ་པར། “ངས་རྒན་མོ་དེ་ཁང་བའི་
ནང་ལ་ཡོང་དུ་འཇུག་ཆོག་སྙམ་”རིམ་བཞིན་སྒོ་མོ་ཕྱེ་ནས་སྐེ་རགས་
དེ་ཉོས་པ་རེད།
རྒན་མོས་བཤད་རྒྱུར། “བུ་མོ་ལགས། ཁྱེད་ཀྱིས་སྐེ་རགས་དེ་
བཅིངས་ན་ཧ་ཅང་མཛེས་པ་ཞིག་རེད། འདིར་ཤོག་དང་ངས་ཁྱེད་ལ་
ཡག་པོ་ཞིག་བཅིང་ཟེར་”
གངས་དཀར་སྲས་མོར་འཛེམ་དོགས་སྤུ་ཙམ་མེད་པར་རྒན་མོ་
དེ་ལ་སྐེ་རགས་བཅིང་དུ་བཅུག བློ་ཡུལ་ལས་འདས་པ་ལ་ནི། རྒན་
མོ་དེས་སྐེ་རགས་ཀྱིས་མོ་རང་གི་སྐེ་ལ་ཤུགས་ཀྱིས་བསྡམས་པས་
དབུགས་ཀྱང་འབྱིན་རྔུབ་མི་ཐུབ་པའི་གནས་སུ་གྱུར་བ་རེད།
“གལ་ཏེ་ཁྱེད་རང་ཤི་སོང་ན། འཇིག་རྟེན་སྟེང་ཆེས་མཛེས་པའི་
བུད་མེད་དེ་ནི་ཁྱེད་རང་མིན།”ཞེས་རྒན་མོ་དེས་ཁེར་ལབ་བྱས་ནས་
བུད་སོང་བ་རེད།
མོ་རང་སོང་ནས་ཅུང་མ་འགོར་བར། ས་སྲོད་ཀྱི་དུས་ལ་སླེབས་
ཡོད་པ་དང་། མིའུ་ཐུང་བདུན་པོ་ཡང་ཕྱིར་རང་ཁྱིམ་དུ་ཡོང་། ཁོང་
ཚོས་གངས་དཀར་སྲས་མོ་ཐང་ལ་འགྱེལ་ཞིང་གཡོ་འགུལ་ཅི་ཡང་
མེད་པར་ལུས་འདུག་པར་མཐོང་སྐབས་སེམས་ནང་དུ་ཅི་འདྲའི་
དངངས་སྐྲག་ཆེན་པོ་ཞིག་སྐྱེས། དེ་ནས་མྱུར་དུ་མོ་རང་མལ་ཁྲིའི་
སྟེང་དུ་འཁྱེར་ནས་སྐེ་ཡི་སྐེ་རགས་དེ་བླངས་རྗེས། མོ་རང་ལ་གཟོད་
དབུགས་འབྱིན་རྔུབ་ཀྱི་སྐལ་བ་དང་ལྡན་པ་རེད། དེ་ནས་རིམ་གྱིས་མོ་
རང་སད་པ་རེད།
མིའུ་ཐུང་རྣམས་ཀྱིས་བྱ་བའི་བརྒྱུད་རིམ་ཤེས་རྗེས་སུ། “རྒན་མོ་
དེ་ནི་ཚོང་བ་ཞིག་མིན་པ་དང་གདུག་རྩུབ་ཆེ་བའི་བཙུན་མོ་དེ་རེད།
ང་ཚོ་བདུན་པོ་ཁྱིམ་ན་མེད་དུས་སུ་ཁྱེད་རང་སྔར་ལས་སེམས་ཆུང་བྱ་
དགོས་པ་དང་། མི་གཅིག་ཀྱང་ནང་ལ་ཡོང་དུ་འཇུག་མི་ཉན་ཟེར།”
བཙུན་མོ་དེ་ཕྱིར་ཡོང་ནས་མེ་ལོང་གི་གམ་དུ་སོང་སྟེ། སྔར་
བཞིན་དྲིས། “མེ་ལོང་། མེ་ལོང་། འཇིག་རྟེན་སྟེང་ཆེས་མཛེས་པའི་
བུད་མེད་དེ་སུ་རེད།”
མེ་ལོང་གིས་ཡང་སྔར་ལྟར་ལན་བཏབ། ”བཙུན་མོ་ལགས། དེ་
སྔོན་ཁྱེད་ནི་ཆེས་མཛེས་པ་དེ་ཡིན་མོད། འོན་ཀྱང་། གངས་དཀར་
སྲས་མོ་ནི་ཁྱོད་ལས་ལྡབ་འགྱུར་གྱིས་མཛེས། མོ་རང་སྔར་བཞིན་མིའུ་
ཐུང་བདུན་པོ་དང་ལྷན་ཏུ་འཚོ་བ་རོལ་བཞིན་ཡོད།”
གཏམ་དེ་ཐོས་མ་ཐག ཡང་ཁོང་ཁྲོའི་མེ་ལྕེ་རབ་དུ་འབར་ཏེ། ད་
ཐེངས་ངས་ངེས་པར་དུ་མོ་རང་འཇིག་རྟེན་འདི་དང་གཏན་བྲལ་གཏོང་
དགོས་ཞེས་དམ་བཅའ་བཞག
དེ་བས། བཙུན་མོ་དེས་ཆོ་འཕྲུལ་ལ་བརྟེན་ནས་དུག་གི་སོ་མང་
བཟོས་པ་རེད། དེ་ནས་མོ་རང་བུད་མེད་གཞན་ཞིག་ལ་བརྫུས་ནས་
ས་ཆ་དེར་སོང་། ཤིང་ཁང་མདུན་དུ་སླེབས་རྗེས། སྒོ་རྡུང་ཞོར་དུ་བཤད་
རྒྱུར། “ཅ་ལག་ཨེ་ཉོ།”
གངས་དཀར་སྲས་མོས་སྒེའུ་ཁུང་ཕྱི་ལ་གཟིགས་ནས། “ཁྱེད་རང་
བུད་ལ་སོང་། ངས་མི་གཅིག་ཀྱང་ནང་ལ་ཡོང་དུ་མི་འཇུག་ཟེར།”
དེ་ན་ཁྱེད་ཀྱིས་མཛེས་སྡུག་ལྡན་པའི་སོ་མང་འདི་དག་ལ་ལྟོས་
དེ་ལྟར་སོ་མང་ཞིག་བླངས་ནས་མོ་རང་ལ་བསྟན་པ་རེད།དང་།
མཛེས་སྡུག་ལྡན་པའི་སོ་མང་དེས་གངས་དཀར་སྲས་མོའི་བློ་སེམས་
བཀུག་པས། གཡོ་འོག་ཏུ་ཚུད་ནས་སྒོ་མོ་ཕྱེ་བ་རེད།
བུད་མེད་དེས་བཤད་རྒྱུར། “དེ་ན་ངས་ཁྱེད་ལ་སོ་མང་དེས་ཁྱེད་ཀྱི་
སྐྲ་ལོ་དེ་ཤད་ཆོག་ཟེར།”
སོ་མང་དེ་གངས་དཀར་སྲས་མོའི་སྐྲ་ལོའི་ནང་བཙུགས་པས་
སྲས་མོར་དུག་ཕོག་སྟེ་དྲན་མེད་དུ་ས་ལ་འགྱེལ།
གདུག་རྩུབ་ཆེ་བའི་བུད་མེད་དེས་བཤད་རྒྱུར། “མཛེས་སྡུག་ལྡན་
པའི་བུ་མོ་ལགས། ད་ནས་བཟུང་ཁྱེད་རང་མི་ཡུལ་འདི་དང་གཏན་དུ་
བྲལ་སོང་བ་རེད།”ཟེར་བཞིན་གནས་དེ་དང་བྲལ་ནས་བུད་སོང་།
སྟབས་ལེགས་པ་ཞིག་ལ་མུན་རིབ་ལ་ཡོད་པས། མིའུ་ཐུང་བདུན་
པོ་ཡང་ཕྱིར་སླེབས་ཡོད། ཁོ་ཚོས་གངས་དཀར་སྲས་མོ་ས་ལ་འགྱེལ་
འདུག་པ་མཐོང་མ་ཐག མྱུར་དུ་མོ་རང་གི་སྐྲ་ལོའི་སྟེང་གི་སོ་མང་
དེ་བླངས་པ་རེད། དེ་བས་སྲས་མོ་དེ་སད་ཡོང་བ་དང་སྦྲགས་བྱ་བའི་
བརྒྱུད་རིམ་ཁོ་ཚོ་ལ་བཤད་རྗེས། ཁོ་ཚོས་སྔར་ལྟར་མོ་རང་ལ་སློབ་
གསོ་བཏབ་ནས། སྔོན་འགོག་དང་གཟབ་གཟབ་བྱེད་དགོས་པ་དང་།
མི་སུ་ཞིག་ཡིན་ཡང་སྒོ་ཕྱེ་མི་རུང་བ་ནན་བཤད་བྱས།
དུས་སྐབས་དེ་ལ། བཙུན་མོ་ཕྱིར་སླེབས་ཡོད་པ་དང་། མྱུར་དུ་མེ་
ལོང་མདུན་དུ་སོང་ནས་དྲིས་པར།“མེ་ལོང་། མེ་ལོང་། ང་ལ་ཤོད་དང་།
འཇིག་རྟེན་སྟེང་ཆེས་མཛེས་སྡུག་ལྡན་པའི་བུད་མེད་དེ་སུ་ཡིན།”
མེ་ལོང་གིས་ནམ་རྒྱུན་ལྟར། “བཙུན་མོ་ལགས། དེ་སྔོན་ཁྱེད་ནི་
ཆེས་མཛེས་པ་དེ་ཡིན་མོད། འོན་ཀྱང་གངས་དཀར་སྲས་མོ་ནི་ཁྱེད་
ལས་ལྡབ་འགྱུར་གྱིས་མཛེས་པ་རེད། མོ་རང་སྔར་བཞིན་མིའུ་ཐུང་
བདུན་དང་ལྷན་དུ་ནགས་ཚལ་ཁྲོད་ན་འཚོ་བ་རོལ་བཞིན་ཡོད་པ་
རེད།”
མེ་ལོང་གིས་དེ་ལྟར་བཤད་པར་ཐོས་རྗེས། བཙུན་མོ་ཁོང་ཁྲོ་རབ་
ཏུ་ལངས་པ་དང་། ངར་སྐད་སྒྲོག་བཞིན། ད་ཐེངས་གངས་དཀར་སྲས་
མོ་ངེས་པར་དུ་འཆི་དགོས་ཟེར་བའི་དངན་པ་མང་པོ་འཐེན།
དེའི་སྟབས་ཀྱིས། མོ་རང་གསང་བའི་ཁང་བ་ཞིག་ཏུ་སོང་། ཁང་
བ་དེའི་ནང་དུ་སུ་ཞིག་ཀྱང་འགྲོ་མི་ཆོག དེ་རུ་དུག་གཤིས་ལྡན་པའི་
ཀུ་ཤུ་ཞིག་བཟོས་ཡོད་པ་དང་། ཕྱི་ནས་བལྟས་ན་ཀུ་ཤུ་དེ་ནི་དམར་
མདངས་ལྡན་པ་ཞིག་ཡིན་ལ། གལ་ཏེ་དེ་སུ་ཞིག་གིས་ཟོས་པ་ཡིན་ན།
དུག་གཤིས་ཀྱིས་འཆི་འགྲོ། དེ་བས་བཙུན་མོ་ཞིང་པའི་བུད་མེད་ཅིག་
ལ་བརྫུས་ནས་མིའུ་ཐུང་བདུན་ཡོད་སའི་གནས་དེར་སླེབས་པ་རེད།
སྒོ་རྡུང་བ་དང་ལྷན་ཏུ། གངས་དཀར་སྲས་མོས་མགོ་བོ་སྒེའུ་ཁུང་
ཕྱི་ལ་བསྲིངས་ནས།”ཞིང་པའི་བུད་མེད་ལགས། མིའུ་ཐུང་བདུན་གྱིས་
ང་ལ་ཆ་རྒྱུས་མེད་པའི་མི་ལ་སྒོ་ཕྱེ་མི་ཆོག་ཅེས་བསླབ་བྱ་གནང་ཡོད་
ཟེར།”
ཞིང་པའི་བུད་མེད་ཀྱིས། “དེ་ན་ཆོག་གི ངས་ཀུ་ཤུ་འདི་དག་
འཚོང་ཚར་རྒྱུ་ལས་སླ་མོ་ཞིག་རེད། ཡིན་ན་ཡང་། ཀུ་ཤུ་འདི་ངས་
ཁྱེད་ལ་སྟེར་ཆོག་ཟེར།”
སྲས་མོས“མི་དགོས མི་དགོས ངས་ལེན་མི་རུང་ཟེར་
ཞིང་པའི་བུད་མེད་ཀྱིས། “ཅི་ཞིག་རེད། ཁྱེད་ཀྱིས་ཀུ་ཤུ་འདི་ལ་
དུག་ཡོད་བསམ་པ་ཡིན་ནམ། དེ་ན་ངེད་གཉིས་ཀྱིས་ཕྱེད་བགོས་ནས་
ཟོས་ཆོག”ཟེར།
ཞིང་པའི་བུད་མེད་ཀྱིས། ཀུ་ཤུ་ཕྱེད་གཉིས་སུ་བགོས་ནས་དུག་
ཅན་གྱི་ཡོད་པའི་ཕྱེད་ཀ་དེ་གངས་དཀར་སྲས་མོར་སྤྲད་པ་དང་། ཕྱེད་
ཀ་གཞན་དེ་མོ་རང་གིས་ཟ་བཞིན་ཡོད་པ་མཐོང་རྗེས། གངས་དཀར་
སྲས་མོས་ཀྱང་དབང་མེད་དུ་ཀུ་ཤུ་ལག་ཏུ་བཟུང་ནས་ཟོས། སོ་བཏབ་
མ་ཐག་ཏུ་མོ་རང་ས་ལ་འགྱེལ་སོང་བས། ད་ནི་མོ་རང་ཕལ་ཆེར་ཤི་
སོང་བ་འདྲ།
བཙུན་མོས་སྡང་མིག་བགྲད་ནས་དགོད་ཞོར་དུ། “གངས་དཀར་
སྲས་མོ། ད་ཐེངས་མིའུ་ཐུང་རྣམས་ཀྱིས་ཁྱེད་རང་སྐྱོབ་ཐུབ་པའི་ནུས་
པ་ཞིག་གང་ན་ཡོད་ཟེར”
བཙུན་མོ་ཕྱིར་སོང་ནས་མེ་ལོང་ལ་འདི་ལྟར་དྲིས། “མེ་ལོང་། མེ་
ལོང་། ང་ལ་ཤོད་དང་། འཇིག་རྟེན་སྟེང་ཆེས་མཛེས་པའི་བུད་མེད་དེ་
སུ་ཡིན་ཟེར།”
མེ་ལོང་གིས “བཙུན་མོ་ལགས། ཁྱེད་ནི་ཆེས་མཛེས་སྡུག་ལྡན་
པའི་བུད་མེད་དེ་ཡིན་ཟེར་”
དེ་བས་མོ་རང་གི་ཕྲག་དོག་གི་སེམས་པ་ཞི་ལྷོད་དུ་བབས་པ་རེད།
མིའུ་ཐུང་བདུན་པོ་ཕྱིར་ལ་ཐོན་རྗེས། གངས་དཀར་སྲས་མོ་ས་ལ་
འགྱེལ་ནས་དབུགས་ཀྱང་མེད་པ་ཚོར་རྗེས། མོ་རང་གི་སྟེང་གི་དུག་
རྫས་དེ་བཙལ་ཡང་མ་རྙེད་པ་རེད། ཅི་བྱ་གཏོལ་མེད་དུ་གྱུར་བའི་མོ་
རང་ངོ་མ་འཇིག་རྟེན་འདི་དང་བྲལ་སོང་བ་རེད།
དེ་བས་ཁོ་ཚོས་བེམ་པོ་སྒམ་ནང་དུ་བཅུག་ནས། ཉིན་ཞག་
གསུམ་ལ་སྐྱོ་བའི་མིག་ཆུ་བཏང་སྟེ་བསྡད། ད་ནི་པུར་སྒམ་དེ་ཡང་ས་
འོག་ཏུ་སྦས་པའི་དུས་ལ་ཐོན་ཡོད་མོད། འོན་ཀྱང་མོ་རང་སྔར་བཞིན་
གསོན་ཉམས་ཀྱིས་ཕྱུག་ཅིང་ངོ་གདོང་ལ་དམར་མདངས་ཆགས་པ་
ཞིག་སྣང་ཡོད།
ཁོ་ཚོས་བཤད་རྒྱུར། “པུར་དེ་མུན་ནག་གི་ས་འོག་ཏུ་འཇུག་མི་
ཉན་པ་དང། ཤེལ་གྱི་སྒམ་བུ་ཞིག་བཟོས་ནས་དེའི་ནང་དུ་བཞག་ན།
ང་ཚོས་ནམ་ཡང་མོ་རང་མཐོང་ཐུབ་པ་རེད།”སྒམ་བུའི་སྟེང་གསེར་
གྱིས་མོ་རང་གི་མིང་བྲིས་པ་དང་། པུར་སྒམ་དེ་རི་ཞིག་གི་སྟེང་ལ་
བཞག་ནས་ནམ་ཡང་རེས་མོས་ལྟར་སྲུང་བཞིན་ཡོད་པ་རེད།
བྱེའུ་ཆུང་ཁྱུ་གཅིག་གིས་ཀྱང་པུར་སྒམ་གྱི་གམ་དུ་འཕུར་ཡོང་
ནས་མྱ་ངན་དང་སེམས་སྡུག་གི་རྣམ་འགྱུར་སྟོན་བཞིན་འདུག ཐོག་
མར་འུག་པ་འགའ་ཞིག་འཕུར་ཡོང་བ་དང་། བར་ནས་ཁྭ་ཏ་འགའ་
ཞིག་འཕུར་ཡོང་བ་རེད། རྗེས་ནས་ཕུག་རོན་འགའ་ཞིག་འཕུར་ཡོང་
ནས་མྱ་ངན་ཞུས།
གངས་དཀར་སྲས་མོ་ཤེལ་གྱི་སྒམ་ཆུང་ནང་དུ་ཡུན་རིང་ཞིག་
ལ་བསྙལ་ཡང་མོ་རང་གི་ཕུང་པོ་རུལ་མེད་པ་མ་ཟད། ཕར་བལྟས་ན་
གཉིད་ཁུག་པ་དང་གཉིས་སུ་མེད། དེ་ཡང་མོ་རང་ནི་སྔར་བཞིན་ངོ་
གདོང་ཁ་བ་བཞིན་དཀར་ཞིང་། མཁུར་ཚོས་བྱུ་རུ་ལྟར་དམར་ལ་སྐྲ་
ལོ་ཡང་ཤིང་འོས་མ་བཞིན་ནག་ཅིང་འཁྱུག
དེ་དུས། རྒྱལ་སྲས་ཤིག་གིས་རྟ་བཞོན་ཏེ་ནགས་ཚལ་དེ་བརྒྱུད་
ནས་ཡོང་པ་དང་། མིའུ་ཐུང་བདུན་པོ་དང་ལྷན་ཏུ་མཚན་མོ་རོལ། མ་
འགྱང་བར་ཁོས་རི་སྟེང་དུ་ཡོད་པའི་ཤེལ་སྒམ་དང་དེའི་ནང་དུ་ཡོད་
པའི་མཛེས་སྡུག་ལྡན་པའི་བུ་མོ་དེ་མཐོང་།
དེ་ནས་རྒྱལ་སྲས་ཀྱིས། “ཤེལ་སྒམ་འདི་ང་ལ་བཙོང་རོགས་
གནོངས་དང་། རིན་གོང་ཅི་ཙམ་མཐོ་ཡང་སྟེར་ཆོག་ཟེར།”
ཡིན་ན་ཡང་། མིའུ་ཐུང་རྣམས་ཀྱིས། “ཁྱེད་ཀྱིས་ང་ཚོ་ལ་གསེར་
སྲང་ཅི་ཙམ་སྟེར་ཡང་ཆོག ང་ཚོས་མི་བཙོང་ཁོ་ཐག་ཡིན་ཟེར།”
རྒྱལ་སྲས་ཀྱིས། “དེ་ན་ང་ལ་སྟེར་རོགས། གངས་དཀར་སྲས་མོ་
མེད་ན། ང་ཡང་འཚོ་འདོད་ཀྱི་བསམ་པ་མེད་པས། ངས་མོ་རང་ནོར་
བུ་བཞིན་གཅེས་སྐྱོང་ཡག་པོ་ཞིག་བྱ་ཁོ་ཐག་ཡིན་ཟེར།”
བྱམས་སེམས་ལྡན་པའི་མིའུ་ཐུང་རྣམས་སེམས་འགུལ་ཐེབས་
ནས། ཤེལ་སྒམ་དེ་རྒྱལ་སྲས་ལ་ཕུལ་བ་རེད། དེ་ནས་གཡོག་པོ་ཚོར་
ཤེལ་སྒམ་ཕྲག་ལ་འཁུར་ཞེས་བཀའ་གནང་། གཡོག་པོ་ཞིག་ཐང་
ལ་འགྱེལ་བས། ཤེལ་སྒམ་ལ་གཡོ་འགུལ་ཆེན་པོ་བྱུང་བ་དང་མཉམ་དུ་
གངས་དཀར་སྲས་མོའི་ཁ་ནང་དུ་ཡོད་པའི་ཀུ་ཤུ་དེ་ཐང་ལ་ལྷུང་། དེ་བས་
མོ་རང་གི་མིག་ཟུང་ཕྱེ་བ་དང་ཤེལ་སྒམ་གྱི་ཁ་ཕྱེ་ནས་ཡར་ལངས་།
མོ་རང་གསོན་པོར་གནས་ཡོད་པ་རེད།
“དཀོན་མཆོག་མཁྱེན། ང་གང་དུ་ཡོད་དམ་”ཞེས་སྐད་ཤོར།
རྒྱལ་སྲས་དགའ་སྤྲོ་རབ་ཏུ་རྒྱས་ནས“གངས་དཀར་སྲས་མོ་
ལགས། ཁྱེད་རང་ང་དང་མཉམ་དུ་འགྲོགས་དང་། འཇིག་རྟེན་འདི་
ནས་ཁྱེད་ནི་ངའི་ཡོད་ཚད་ཡིན།” དེ་ནས་རྒྱལ་སྲས་ཀྱིས་བྱ་བའི་
བརྒྱུད་རིམ་དག་མོ་རང་ལ་བཤད། “ང་དང་མཉམ་དུ་ཡབ་ཆེན་ལ་
མཇལ་དུ་འགྲོ། ཁྱེད་རང་ངའི་ཆུང་མ་བྱེད་དགོས་ཟེར།”
གངས་དཀར་སྲས་མོ་ཡང་སེམས་འགུལ་ཐེབས་ནས་རྒྱལ་སྲས་
དང་མཉམ་དུ་ཕོ་བྲང་ཕྱོགས་སུ་བསྐྱོད། མི་འགྱང་བར་ཁོ་གཉིས་ཀྱིས་
གཉེན་སྟོན་མཛད་སྒོ་སྤེལ་མགོ་བཙུགས་པ་རེད།
མཛད་སྒོའི་སྟེང་གདུག་རྩུབ་ཆེ་བའི་བཙུན་མོ་དེ་ཡང་གདན་
འདྲེན་ཞུས་ཡོད། མོ་རང་གིས་ཡིད་དབང་འཕྲོག་པའི་གོན་པ་གྱོན།
མཛེས་རྒྱན་གྱིས་སྤྲས་ནས། མེ་ལོང་མདུན་དུ་སོང་ནས་འདི་ལྟར་དྲིས།
“མེ་ལོང་། མེ་ལོང་། ཁྱེད་ཀྱིས་ང་ལ་ཤོད་དང་། འཇིག་རྟེན་སྟེང་
ཆེས་མཛེས་པའི་བུད་མེད་དེ་སུ་ཡིན་ཟེར།”
མེ་ལོང་གིས “བཙུན་མོ་ལགས། དེ་སྔོན་ཁྱེད་ནི་ཆེས་མཛེས་སྡུག་
ལྡན་པ་དེ་ཡིན་མོད། འོན་ཀྱང་ད་ལྟ་རྒྱལ་སྲས་ཀྱི་ཆུང་མ་ནི་ཁྱེད་ལས་
ལྡབ་འགྱུར་གྱིས་མཛེས་པ་རེད།”
གཏམ་དེ་ཐོས་རྗེས།བཙུན་མོས་དངན་པ་འཐེན་པ་དང་།འཇིགས་
སྣང་ཞིག་གིས་ཅི་བྱེད་འདི་བྱེད་མེད་པར་གྱུར། ཐོག་མར་མཛད་སྒོའི་
སྟེང་ཞུགས་འདོད་མེད་མོད། འོན་ཀྱང་། ནང་སེམས་དེ་ཞི་ལྷོད་དུ་
འབབ་མི་ཐུབ་པས། མོ་རང་ངེས་པར་དུ་རྒྱལ་པོའི་ཆུང་མ་ལ་ལྟ་རུ་
འགྲོ་དགོས་བསམ་ནས་སོང་།
བཙུན་མོས་མཛེས་སྡུག་ལྡན་པའི་ཆུང་མ་དེ་མཐོང་བ་དང་། མོ་
རང་ནི་གངས་དཀར་སྲས་མོ་ཡིན་པ་ཚོར་རྗེས། ཧང་སངས་པ་དང་
མཉམ་དུ་གྲགས་འགུལ་མེད་པར་གྱུར།
དེ་ནས། སྲུང་དམག་རྣམས་ཀྱིས་ལྕགས་ཀྱི་ལྷམ་དེ་སོལ་བའི་མེ་
ནང་དུ་བཞག་པ་དང་། དེ་ནས་སྐམ་པས་བཙུན་མོའི་མདུན་དུ་འཁྱེར་
ཡོང་ནས། བཙན་ཤེད་ཀྱིས་གྱོན་ཏེ་ཚེ་སྲོག་གི་རྒྱུ་བ་ཕྲ་མོ་ཆད་དེ་ས་ལ་
མ་འགྱེལ་བར་དུ་བྲོ་འཁྲབ་ཏུ་བཅུག་གོ །

རྒྱལ་སྲས་སྦལ་བ།

སྔོན་ཆད་ཅིག་ལ། རྒྱལ་པོ་ཞིག་ཡོད་པ་དེ་ལ་སྲས་མོ་མང་པོ་ཡོད་
པ་རེད། དེའི་ཁྲོད་དུ་སྲས་མོ་ཆུང་བ་ནི་ཧ་ཅང་ཡིད་དབང་འཕྲོག་པའི་
བུ་མོ་ཆུང་ཆུང་ཞིག་ཡིན། རྟ་བདུན་དབང་པོ་ཡང་རང་གི་འོད་ཟེར
འཕྲོས་པས་ཡིད་འཕྲོག་ཅིང་སྲས་མོའི་ཞལ་རས་མཐོང་དུས་ངོ་མཚར་
གྱི་གནས་སུ་ལྷུང་།
རྒྱལ་པོའི་ཕོ་བྲང་གི་ཉེ་འགྲམ་དུ་ནགས་ཚལ་སྟུག་པོ་ཞིག་ཡོད་
པ་དང་། ནགས་ཚལ་དེའི་ཁྲོད་དུ་རྫིང་བུ་ཞིག་ཡོད། ཉིན་ཞིག་ལ་ཚ་
བ་ཤིན་ཏུ་ཆེ་བས། སྲས་མོ་ཆུང་ཆུང་ནགས་ཚལ་ཁྲོད་ཀྱི་རྫིང་བུའི་
གམ་དུ་སོང་བ་རེད། མོ་རང་ལ་གསེར་གྱི་ལྒང་བུ་ཞིག་ཡོད་པ་དེ་ནམ་
མཁར་འཕངས་ནས་དགའ་བའི་ངང་རྩེ་བཞིན་ཡོད། སྐབས་ཤིག་ལ་
ལྒང་བུ་དེ་མོ་རང་གིས་འཛིན་མ་ཐུབ་པས། ཏག་ཏག་རྫིང་བུའི་ནང་དུ་
ལྷུང་པ་རེད།
ལྒང་བུ་དེ་རིམ་བཞིན་ཆུའི་འོག་ཏུ་ནུབ་སོང་བས་མོ་རང་མིག་
ཟུང་ཧྲིལ་ཧྲིལ་གྱིས་བལྟས་ནས་འདུག་པ་ལས་ཐབས་གཞན་མ་རྙེད་པ་
རེད། རྒྱུ་མཚན་རྫིང་བུ་དེའི་གཏིང་ཤིན་ཏུ་ཟབ། དེ་དུས་མོ་རང་གི་མིག་
ཟུང་མཆི་མས་ཁེངས་པ་དང་ངུ་སྐད་ཆུང་ཆུང་ཞིག་གྲགས་ཡོང་བ་
རེད། ཅུང་ཙམ་ཞིག་འགོར་རྗེས། མོ་རང་གིས་སྐད་ཅིག་གྲགས་པ་ཐོས།
“སྲས་མོ་ལགས། ཁྱེད་རང་ངུ་དགོས་དོན་ཅི་ཡིན་ནམ། ཁྱེད་ཀྱི་སྤྱན་
ཆབ་ནི་སྦྲང་ཆར་བཞིན་འབབ་པ་ཅི་ཞིག་ཡིན་ནམ་ཟེར”
མོ་རང་གིས་ཕྱོགས་བཞི་ལ་ཕར་ལྟ་ཚུར་ལྟ་ཞིག་བྱས་རྗེས། རྫིང་
བུའི་ནང་དུ་སྐྱེས་གཟུགས་བཙོག་པའི་སྦལ་བ་ཞིག་མཐོང་བ་རེད།
རང་གིས “སྦལ་བ་ཁྱོད་ཡིན་ནས། ངའི་ལྒང་བུ་དེ་རྫིང་བུའི་གཏིང་དུ་
ནུབ་སོང་བས་དེའི་རྐྱེན་གྱིས་ངུས་པ་ཡིན་ཟེར”
སྦལ་བས“ད་ངུས་ཀྱང་ཐབས་བཀོད་མི་འདུག་པས། ངས་ཁྱེད་
ལ་རོགས་བྱས་ནས་བཙལ་ཐུབ། ཡིན་ཡང་ཁྱེད་ཀྱིས་ང་ལ་དྲིན་ལན་
འཇལ་ཨེ་ཐུབ་ཟེར”
སྲས་མོས་བཤད་རྒྱུར་་ངས་ཁྱེད་ལ་ཅི་དགོས་ན་དེ་སྦྱིན་ཆོག སྦལ་
བ་ལགས། དཔེར་ན། ངའི་གཟན་ལྭ། མུ་ཏིག རིན་པོ་ཆེ་སྣ་ཚོགས།
ད་དུང་ངའི་གསེར་གྱི་མགོ་དཀྲིས།་
སྦལ་བས ”ང་ལ་ཅི་ཡང་མི་དགོས། དེ་དག་ང་ལ་མཚོན་ན་རིན་
ཐང་ཅི་ཡང་མེད། ཆ་རྐྱེན་གཅིག་ཡོད་པ་ནི། ཁྱེད་རང་ང་ལ་དགའ་
དགོས། དེ་མ་ཟད་ངེད་གཉིས་དགའ་རོགས་བསྒྲིག་དགོས། ང་རང་
ཁྱེད་ཀྱི་མདུན་ཅོག་སྟེང་དུ་བསྡད་ནས། ཁྱེད་ཀྱི་གསེར་གྱི་སྡེར་མ་སྤྱད་
ནས་ཟས་ཟ་བ། ཁྱེད་ཀྱི་ཕོར་པའི་ནང་གི་ཆུ་འཐུང་བ། ད་དུང་ཁྱེད་
ཀྱི་གཟིམ་ཁྲིའི་སྟེང་གཉིད་ཆོག་པ་བཅས་ཁྱོད་ཀྱིས་ཁས་ལེན་ཐུབ་ན།
ང་རང་ཆུ་འོག་ཏུ་འཛུལ་ནས་ཁྱེད་ཀྱི་ལྒང་བུ་མིག་མདུན་ལ་བསྐྱལ་
ཡོང་།”
སྲས་མོས “ཆོག་གི” གལ་ཏེ་ཁྱེད་ཀྱིས་ལྒང་བུ་དེ་འཁྱེར་ཡོང་ན་
ངས་དང་ལེན་བྱེད་ཐུབ་ཟེར། “མོ་རང་གི་སེམས་ནས།” དེ་འདྲའི་སྦལ་
བ་བླུན་པོ་ཞིག་མིའི་རིགས་དང་འབྲེལ་བ་བྱེད་ཚུལ་ཞིག་གང་ན་ཡོད།”
སྦལ་བས་སྲས་མོའི་སྐད་ཆ་ལ་ཡིད་ཆེས་ནས་ཆུ་འོག་ཏུ་འཛུལ་
ནས་ལྒང་བུ་འཚོལ་དུ་སོང་། ཅུང་མ་འགོར་བར། སྦལ་བས་ལྒང་བུ་དེ་
འཁྱེར་ཡོང་ནས་ཕྱིའི་རྩྭ་གསེབ་ཏུ་འཕངས་པ་རེད།
སྲས་མོས་རང་ཉིད་ཀྱི་ལྒང་བུ་དེ་མཐོང་མ་ཐག་དགའ་བ་ཚད་
མེད་སྐྱེས་ཏེ་ལྒང་བུ་བཟུང་ནས་བྲེལ་འཚུབ་ཀྱིས་གནས་དེ་དང་གྱེས་
སོང་བ་རེད།
དེ་དུས། སྦལ་བས་སྲས་མོའི་རྗེས་ནས་འབོད་བཞིན། “ཁྱེད་རང་
སྡོད་དང་། ང་ཡང་འཁྲིད་རོགས་གནོངས།” ཡིན་ན་ཡང་། སྲས་མོས་
སྦལ་བས་ཅི་བཤད་པ་གཏན་ནས་མ་ཐོས་པ་རེད། དེ་ནས་སྲས་མོ་
ཕྱིར་ཕོ་བྲང་དུ་སླེབས་པ་དང་། ཅུང་མ་འགོར་བར་སྦལ་བ་དེ་ཡང་
རིམ་གྱིས་བརྗེད་སོང་བ་རེད། སྦལ་བ་དེ་ཡང་རྫིང་བུ་དེ་ནས་མི་འདུག་
ཁ་མེད་བྱུང་།
ཉིན་གཉིས་པར། སྲས་མོ་དང་རྒྱལ་པོ་གཉིས་ཀྱིས་མཉམ་དུ་ཟས་
མཆོག་ལ་རོལ་བའི་སྐབས། ཕྱི་ནས་གོམ་སྒྲ་ཡ་མཚན་ཅན་ཞིག་
གྲགས་བྱུང་བ་དང་མཉམ་དུ་སྒོ་རྡུང་བའི་སྒྲ་ཞིག་ཐོས་བྱུང་། “མཛེས་
སྡུག་གི་སྲས་མོ་ལགས། ཁྱེད་ཀྱིས་ང་ལ་སྒོ་ཕྱེ་རོགས་གནང་།”ཞེས་
གྲགས་པ་རེད། དེ་ནས་སྲས་མོ་ཡར་ལང་ཐེངས་གཅིག་གིས་སྒོ་མདུན་
དུ་རྒྱུག་པ་རེད།
ཡིན་ཡང་མོ་རང་གིས་སྦལ་བ་དེ་ཡིན་པ་མཐོང་རྗེས། ཁང་སྒོ་
བརྒྱབ་པ་དང་ཕྱིར་བཞུགས་ཁྲིའི་སྟེང་དུ་སོང་། མོ་རང་ཅུང་འཇིགས་
སྣང་གིས་ཁེངས་པས་ངོ་གདོང་ལ་མི་དགའ་བའི་རྣམ་འགྱུར་ཞིག་སྟོན
སྡོད་སྐབས། རྒྱལ་པོས་དེ་ལྟར་ཡིན་པ་མཐོང་རྗེས། “གཅེས་ཕྲུག སྒོ་
རྡུང་མཁན་དེ་སུ་རེད། ཡང་ན་མི་རྒོད་ཅིག་གིས་ཁྱེད་རང་འཁྲིད་འགྲོ་
བསམ་པ་ཡིན་ནམ་ཟེར།”
སྲས་མོས “ཡབ་ཆེན་ལགས། མི་རྒོད་ཅིག་མ་རེད། སྒོ་རྡུང་
མཁན་སྐྱེ་གཟུགས་བཙོག་པའི་སྦལ་བ་ཞིག་རེད་ཟེར།”
ཡབ་ཆེན་ཧ་ལས་པའི་ངང་ནས། “སྦལ་བ་ཞིག་གིས་ཁྱེད་རང་
བཙལ་ནས་ཅི་བྱེད་དགོས་སམ་ཟེར”
སྲས་མོས “་ཡབ་ཆེན་ལགས། ངས་ཁྱེད་ལ་ཁ་སང་གི་དོན་དག་
ཅིག་བཤད་ཟེར”མོ་རང་གིས་བྱ་བའི་མགོ་མཇུག་བར་གསུམ་ཆ་ཚང་
ཞིག་ཡབ་ཆེན་ལ་བཤད་པ་རེད།
སྐབས་ཤིག་ལ། ཕྱི་རོལ་ནས་ཡང་སྒོ་རྡུང་བྱུང་བ་དང། “རྒྱལ་པོའི་
སྲས་མོ་ལགས། སྒོ་ཕྱེ་རོགས་གནང་། ཁྱེད་རང་གིས་ནགས་ཚལ་ཁྲོད་
ཀྱི་དམ་བཅའ་དེ་བརྗེད་སོང་བ་མིན་ནམ”ཞེས་བཤད།
རྒྱལ་པོས “དེ་ན་ཁྱེད་ཀྱིས་ཁས་ལེན་དམ་བཅའ་དེ་ངེས་པར་དུ་
དོན་ཐོག་ཏུ་འཁྱོལ་དགོས་ཟེར།”
དེ་བས་སྲས་མོས་སྒོ་མི་ཕྱེ་ཐབས་མེད་བྱུང་བ་དང་། སྦལ་བ་དེ་
སྲས་མོའི་རྗེས་ནས་མཆོང་བཞིན་མཆོང་བཞིན་ནང་དུ་སླེབས་པ་རེད།
སྲས་མོ་ས་ལ་བཞུགས་རྗེས། སྦལ་བས “ང་རང་ཁྱེད་ཀྱི་གམ་
དུ་འདུག་དགོས་ཟེར།” སྲས་མོས་མི་དགའ་བའི་རྣམ་འགྱུར་སྟོན་མོད།
འོན་ཀྱང་། ཡབ་ཆེན་གྱིས་མོ་ལ་བཀའ་སྩལ་བ་དག་དང་ལེན་མི་བྱེད་
ཐབས་མེད་བྱུང་།
དེ་ནས་སྦལ་བ་དེ་མཆོང་ལྡིང་གཅིག་གིས་མདུན་ཅོག་སྟེང་དུ་
བསྡད་པ་རེད། སྦལ་བས ”སྲས་མོ་ལགས། ཁྱེད་ཀྱི་གསེར་གྱི་སྡེར་
མ་དེ་ངའི་མདུན་དུ་ཞོག ད་ལྟ་ངེད་གཉིས་ཀྱིས་མཉམ་དུ་ཟས་ལ་རོལ་
དགོས་ཟེར།”མོས་དེ་ལྟར་བསྒྲུབས་པ་དང་། ཡིན་ཡང་མོ་རང་འཐད་པ་
མིན་པ་ཀུན་གྱིས་ཤེས་ཡོད།
མཇུག་མཐར་སྦལ་བས་བཤད་རྒྱུར། “ཟ་མ་ཟོས་ཚར་བས། ད་ལྟ་
ང་རང་ཐང་ཅུང་ཟད་ཆད་ཡོད་པས། ཁྱེད་ཀྱིས་ང་རང་པང་ལ་བཟུང་
ནས་གཟིམ་ཤག་ཏུ་ངལ་གསོ་ལ་ཕེབས་ཟེར།”
སྲས་མོས་སྐད་ཆ་དེ་ཐོས་པ་ཙམ་གྱིས་ངུ་ཁ་ཤོར་བ་དང་། མོ་རང་
གི་དངོས་ནས་སྦལ་བ་དེ་དང་མཉམ་དུ་འགྲོགས་རྒྱུར་དངངས་སྐྲག་
སྐྱེས་བཞིན་ཡོད་པ་རེད། གཞན་གཟིམ་ཁྲིའི་ནང་དུ་སྲོག་ཆགས་དེ་
འདྲ་ཞིག་ཡོད་པར་སེམས་གཏིང་ནས་དགའ་བོ་མེད་པ་རེད།
གནས་ཚུལ་དེ་རྒྱལ་པོས་ཀྱང་བཟོད་མི་ཐུབ་པ་ཞིག་ཡིན་ཡང་། འདི་
ལྟར་བཤད། “སྦལ་བ་ཞིག་ལ་མཐོང་ཆུང་བྱེད་མི་ཉན། ཁྱེད་ལ་དཀའ་
ངལ་ཡོད་དུས་ཁོ་ཡིས་ཁྱེད་ལ་རོགས་རམ་བྱས་པ་ཡིན་ཞེས་བཤད་
པས། སྲས་མོས་སྦལ་བ་དེ་ཐོག་ཁང་གི་གྲུ་ཟུར་ཞིག་ཏུ་འཁུར་ནས་
ངལ་གསོ་རུ་བཅུག
མཚན་མོར་སྲས་མོ་གཟིམ་གྲབས་བྱེད་དུས། སྦལ་བ་དེ་གྲུ་ཟུར་
ནས་གོག་ཡོང་ནས་འདི་ལྟར་བཤད། “ང་རང་ཤིན་ཏུ་ཐང་ཆད་པས།
ཁྱེད་ཀྱི་མལ་ཁྲིའི་སྟེང་དུ་ངལ་གསོ་དགོས། གལ་ཏེ་མི་ཆོག་ན་ངས་
ཁྱེད་ཀྱི་ཡབ་ཆེན་ལ་གཏུག་རྒྱུ་ཡིན་ཟེར།”
སྲས་མོས་སྐད་ཆ་དེ་ཐོས་མ་ཐག་ཁོང་ཁྲོ་ཤིན་ཏུ་ལངས་པ་དང་།
སྦལ་བ་དེ་གྱང་རྩར་གཡུགས་ནས། འདི་ལྟར་བཤད།“སྦལ་བཙོག་ཁྱེད་
རང་ལྷིང་འཇགས་བྱས་ནས་བསྡད་ན་ཨེ་ཆོག་ཟེར།”
ཡ་མཚན་པ་ཞིག་ལ་སྦལ་བ་ས་ལ་འགྱེལ་མ་ཐག སྐྱེས་སྟོབས་ཀྱི་
དཔལ་འབར་བའི་ཕོ་གསར་ཞིག་ལ་གྱུར་སོང་བ་རེད། སྲས་མོས་ཁོ་
རང་མཐོང་རྗེས་ཧ་ལས་པ་རེད། རྗེས་སུ་ཕོ་གསར་དེ་ནི་སྲས་མོའི་ཚེ་
གཅིག་གི་སྐྱ་ཡ་རུ་གྱུར་བ་དང་། རྒྱལ་པོས་ཀྱང་ཁོ་གཉིས་ཀྱི་གཉེན་
སྟོན་ལ་ཆོག་མཆན་བཀོད་པ་རེད།
དེ་ནས་བཟུང་སྦལ་བ་དེ་རྒྱལ་སྲས་ལ་གྱུར་སོང་བ་དང་། རྒྱལ་
སྲས་ཀྱིས་གསུང་རྒྱུར། “བདུད་མོ་ཞིག་གིས་ང་རང་སྦལ་བ་ཞིག་ལ་
སྤྲུལ་བ་དང་། དེ་བས་རྫིང་བུ་རུ་འཚོ་སྡོད་བྱེད་དགོས་བྱུང་། སྲས་མོ་
ཁྱེད་རང་མ་གཏོགས་མི་སུ་གཅིག་གིས་ཀྱང་ང་རང་སྐྱོབ་མི་ཐུབ་པ་
རེད།”
རྒྱལ་སྲས་ཀྱིས་བཤད་རྒྱུར། “འུ་གཉིས་གཉེན་སྒྲིག་རྗེས། ངས་
ཁྱེད་རང་བདག་གི་རྒྱལ་ཕྲན་དུ་འཁྲིད་དགོས་ཟེར།་་གཉེན་སྒྲིག་གི་
ཉིན་མོ་དེར། ཡིད་དབང་འཕྲོག་པའི་ཤིང་རྟ་ཞིག་སྒོ་འགྲམ་དུ་བསྡད་
ཡོད། དེ་ནི་རྟ་མཆོག་བརྒྱད་ཀྱིས་དྲུད་པའི་རྒྱན་གྱིས་སྤུད་པའི་ཤིང་རྟ་
ཞིག་ཡིན། དེའི་འགྲམ་དུ་རྒྱལ་སྲས་ལ་བློ་དཀར་བའི་གཡོག་པོ་ཧ་རེ་
(Harry) ཟེར་བ་དེས་སྒུག་ཡོད།
དེ་སྔོན་རྒྱལ་སྲས་སྦལ་བ་ལ་འགྱུར་སོང་བས། ཧ་རཱེ་ཧ་ཅང་ཡིད་
སྐྱོ་བ་དང་། དེའི་རྐྱེན་གྱིས་ཁོ་རང་གི་སེམས་པ་རུ་སྡུག་གི་མཚོ་མོ་
འཁྱིལ་ཡོད་པས། ཁོ་ལྕགས་ལེབ་གསུམ་གྱིས་སེམས་པ་དེ་བསྡམས་
ནས་དྲག་ཐབས་བྱེད་པ་རེད།
ཤིང་རྟ་དེས་རྒྱལ་སྲས་དང་སྲས་མོ་འཁུར་ནས་ལམ་ལ་ཆས། ཧ་
རཱེ་ཡང་ཤིང་རྟའི་རྗེས་སུ་སྙེག་བཞིན་ཡོད། རྒྱལ་སྲས་ད་ལྟ་ཕྱིར་འདས་
ལོག་བྱུང་ཡོད་པས། ཁོ་རང་རབ་ཏུ་དགའ་སྤྲོ་སྐྱེས་པ་རེད། དེ་དུས་
གས་འཐོར་གྱི་སྒྲ་ཞིག་ཐོས་ཚེ།
རྒྱལ་སྲས་ཀྱིས་ཧ་རཱེ་གྱི་སེམས་པ་ལྕགས་ལེབ་ཀྱིས་བསྡམས་ཡོད
པ་མ་ཤེས་པས། བཤད་རྒྱུར། “ཧ་རཱེ་ལགས། ཤིང་རྟ་ལ་སྐྱོན་བྱུང་སོང་
བ་ཡིན་ནམ་”ཞེས་དྲིས།
ཧ་རཱེ་གྱིས། “མ་རེད་རྒྱལ་སྲས་ལགས། ངའི་སེམས་པའི་སྟེང་གི་
ལྕགས་ལེབ་གས་འཐོར་སོང་བ་རེད།་རྒྱུ་མཚན་ངའི་བདག་པོ་ལགས་
ཀྱིས་མཛེས་སྡུག་ལྡན་པའི་སྲས་མོ་ཞིག་འཁྲིད་ནས་ཕྱིར་ཕོ་བྲང་དུ་
འགྲོ་བ་མཐོང་བས།” ང་རང་དགའ་བ་ཚད་མེད་སྐྱེས་པས་རེད་ཅེས་
དུས་དེ་ནས་བཟུང་རྒྱལ་སྲས་དང་སྲས་མོ་གཉིས་ཀྱིས་བློ་བཤད།
སེམས་དཀར་བའི་གཡོག་པོ་དེ་ནམ་ཡང་བརྗེད་ཐབས་བྲལ།

བུ་མོ་སྐྱ་ལྡང་མ།

སྔོན་ཆད་ཅིག་ལ། སྐྱེས་པ་ཕྱུག་པོ་ཞིག་ཡོད་པ་རེད། དེའི་ཆུང་
མ་ལ་ནད་གཞི་ལྕི་མོ་ཞིག་ཕོག་པས། མོ་རང་གིས་རང་ཉིད་ཚེ་མཇུག་
ལ་སླེབས་ཀྱིན་པ་ཚོར། སྐབས་དེར་རང་ཉིད་ལ་བུ་མོ་གཅིག་ཁོ་ན་
ཡོད་པ་དེར།“གཅེས་ཕྲུག་མ། ཁྱེད་ཀྱིས་རྟག་ཏུ་དྲང་བདེན་དང་བྱམས་
སེམས་ཀྱི་གཤིས་རྒྱུད་དེ་རྒྱུན་འཁྱོངས་བྱ་དགོས། དེ་ན་བསླུ་མེད་
དཀོན་མཆོག་གིས་ཁྱེད་རང་སྲུང་སྐྱོབ་བྱེད་ངེས། ཨ་མ་ངས་ཀྱང་ནམ་
མཁའ་ནས་མར་རྟག་ཏུ་ཁྱེད་རང་སྲུང་སྐྱོབ་བྱེད་ངེས་ཡིན་ཞེས་བཤད་
ཚར་རྗེས་ཚེ་ལས་འཕོས་པ་རེད།
བུ་མོ་ཆུང་ཆུང་དེ་ནི་གཤིས་རྒྱུད་དྲང་ཞིང་བྱམས་སེམས་ཅན་
ཞིག་ཡིན། མོ་རང་རྟག་ཏུ་ཡུམ་ཆེན་གྱི་དུར་སར་སོང་ནས་སྐྱོ་བའི་
མིག་ཆུས་མྱ་ངན་ཞུ་བཞིན་ཡོད་པ་རེད། དགུན་ཐོན་རྗེས། རབ་
དཀར་ཁ་བས་དུར་ས་དེ་གཡོགས་པ་དང༌། དཔྱིད་དཔལ་ཚེས་དུས།
རབ་དཀར་གྱི་ཁ་བ་དེ་དག་གཞན་ཞིག་ལ་དེད་འགྲོ། དུས་བཞིས་
འཁོར་ལོ་སྐོར། ལོ་ཟླ་ཡུན་གྱིས་འདས། མོ་རང་གི་ཨ་ཕས་ཀྱང་ཆུང་
མ་གཞན་ཞིག་བླངས།
ཆུང་མ་དེ་ལ་བུ་མོ་གཉིས་ཡོད། མོ་རང་དང་མཉམ་དུ་དེ་གཉིས་
ཁྲིད་ཡོང་བ་རེད། ཁོ་ཚོའི་ཕྱི་གཟུགས་ཡག་ཀྱང་ནང་སེམས་ཧ་ཅང་
བཙོག ཁོ་ཚོ་གནས་དེ་རུ་གཏན་སྡོད་བྱས་པ་ནི། དོན་དངོས་ཐོག་བུ་
མོ་ཆུང་ཆུང་དེའི་དཀའ་སྡུག་གི་འཚོ་བའི་མགོ་བརྩམས་པ་རེད།
ཁོ་ཚོས་བཤད་རྒྱུར། “གླེན་མ་འདི་ལྟ་བུ་ཞིག་ཁྱིམ་ནས་བསྡད་དེ་
ཅི་བྱ། སུ་ཞིག་གིས་ཁ་ལ་ཟ་མ་ཟ་འདོད་ན། རང་ཉིད་ཀྱིས་ནུས་པ་
འདོན་དགོས་”ཞེས་མོ་རང་ཇ་ཁང་ནང་གི་གཡོག་མོ་བྱེད་དུ་བཅུག་པ་
རེད།
དེ་ནས་ཁོ་ཚོས་བུ་མོ་དེའི་ལྭ་བ་ཡག་པོ་དེ་ཕུད་ནས། མོ་རང་ལ་
ཐལ་མདོག་གི་གོན་པ་ཞིག་དང་། ཤིང་གིས་བཟོས་པའི་ལྷམ་ཞིག་
གོན་དུ་བཅུག་ནས། མོ་རང་ལ་འཕྱ་སྨོད་དང་ཟུར་ཟ། མཐོང་ཆུང་
སོགས་ཡིད་སྐྱོ་བའི་གནས་སྟངས་རྐྱང་བྱས། དེ་ནས་བཟུང་མོ་རང་ཇ་
ཁང་ནང་དུ་འདུག་དགོས་བྱུང་བ་རེད།
བུ་མོ་དེས་ནངས་སྔ་མོ་ནས་དགུང་ཕྱི་དྲོའི་བར་དུ་ཁྱིམ་ལས་བྱེད་
དགོས་ལ། ནམ་ཡང་ཟ་མ་གཡོ་སྐོལ་དང་། གོན་པ་བཀྲུ་བ། ཆུ་ལེན་པ་
སོགས་བྱ་བ་ཙག་ཙིག་ཚང་མ་ལས་དགོས། དེ་ལས་ཀྱང་སྡུག་པ་ནི་བུ་
མོ་གཞན་པ་དེ་གཉིས་ཀྱིས་འཕྱ་སྨོད་དང་མཐོང་ཆུང་བྱེད་པ་དེ་ཡིན།
ནམ་རྒྱུན་དགོང་མོ་སླེབས་དུས། མོ་རང་ལུས་ཤུགས་ཡོད་ཚད་ཟད་པ་
དང་ཡིད་ཐང་ཆད་པའི་གནས་ལ་ལྷུང་ཡོད་པ་རེད། དེ་མ་ཟད་མོ་རང་
ཉལ་སའི་མལ་ཁྲི་ཞིག་ཀྱང་མེད་ལ། ནམ་ཡང་ཐབ་ཚང་གི་གོ་ཁ་རུ་
གཉིད་པའི་རྐྱེན་གྱིས། ཞོགས་པར་ཡར་ལངས་དུས་ལུས་ཡོངས་ཐལ་
བའི་བཟུང་ཡོད་པ་དང་། བཙོག་ཅིང་རྫབ་པ་ཞིག་ཏུ་གྱུར་ཡོད། དེ་ནས་
བཟུང་མོ་རང་གི་མིང་ལ། བུ་མོ་སྐྱ་ལྡང་མ་ཐོགས་པ་རེད།
ཉིན་ཞིག་ལ། ཨ་ཕ་ཚོང་རར་འགྲོ་དགོས་པས། ཁོ་ཚོ་ལ་འདི་ལྟར་
དྲིས། “ཁྱེད་ཚོར་ཅི་ཞིག་ཉོ་དགོས་སམ།”
བུ་མོ་གཅིག་གིས། “ང་ལ་ལྭ་བ་ཡག་པོ་དགོས།” ཞེས་དང་བུ་མོ་
གཞན་པས།“ང་ལ་མུ་ཏིག་དང་རིན་པོ་ཆེ་དགོས།”ཞེས་ལན་བཏབ།
དེ་ནས་ཨ་ཕས་བུ་མོ་སྐྱ་ལྡང་མ་ལ་དྲིས།“ཨ་ཕ་ལགས། ཁྱེད་རང་
ཕྱིར་ཡོང་སྐབས་ཁྱེད་ཀྱི་ཞྭ་མོ་དང་འཕྲད་པའི་ཤིང་གི་ཡལ་ག་ཐོག་མ་
དེ་ང་ལ་འཁྱེར་ཤོག།”ཅེས་ལན་བཏབ།
དེ་ནས་ཨ་ཕ་ཕྱིར་ཡོང་སྐབས་བུ་མོ་གཞན་གཉིས་ལ་མཁོ་བའི་
ལྭ་བ་དང་མུ་ཏིག་དབྱིག་རྡོ་སོགས་ཉོས་ཡོང་བ་དང་། ལམ་བར་ནས་
ཁོ་རང་སྡོང་བོ་ཐུང་ཐུང་ཞིག་བརྒྱུད་སྐབས། ཁོང་གི་ཞྭ་མོ་ཡལ་ག་
ཞིག་ལ་ཐོགས་པས་དེ་བཅད་དེ་ཁྱེར་ཡོང་ནས་བུ་མོ་སྐྱ་ལྡང་མ་ལ་
བྱིན་པ་རེད།
བུ་མོ་སྐྱ་ལྡང་མས་ཨ་ཕ་ལ་བཀའ་དྲིན་ཞུས། དེ་ནས་མོ་རང་གིས་
ཡལ་ག་དེ་ཨ་མའི་དུར་ས་རུ་བཙུགས་པ་རེད། ཡིད་རབ་ཏུ་སྐྱོ་བའི་
མིག་ཆུ་ཕྲེང་ཐག་བཞིན་ཡལ་གའི་སྟེང་དུ་འཐོར་གྱིན་ཡུན་རིང་ཙམ་
ལ་དེར་ལྷག མིག་ཆུ་ཡལ་ག་ལ་ཆུ་གཏོར་བ་བཞིན།
མི་འགྱང་བར་ཡལ་ག་དེ་སྡོང་བོ་ཆེན་པོ་ཞིག་ཏུ་གྱུར།
བྱེའུ་དཀར་པོ་ཞིག་ཉིན་ལྟར་སྡོང་བོ་དེའི་སྟེང་དུ་བབས་པ་དང་།
བུ་མོ་སྐྱ་ལྡང་མས་སྨོན་ལམ་ཅི་ཞིག་བཏབ་ན། བྱེའུ་དེས་མོ་རང་གི་རེ་
བ་མངོན་འགྱུར་བྱེད་ཐུབ་པ་རེད།
སྟབས་ལེགས་པ་ཞིག་ནི་ས་ཆ་དེའི་རྒྱལ་པོས་ཉིན་གསུམ་རིང་
གི་གསོལ་སྟོན་ཆེན་པོ་ཞིག་འཚོགས་བཞིན་ཡོད་ལ། ལང་ཚོ་དར་
བའི་བུ་མོ་སྐོར་ཞིག་ཀྱང་གདན་འདྲེན་ཞུས་ཡོད། རྒྱལ་སྲས་ཀྱིས་བྲོ་
ཚོགས་ལ་ཞུགས་པའི་བུ་མོ་མང་པོ་དེའི་ཁྲོད་ནས་རང་ཉིད་ཀྱི་ཆུང་མ་
ཞིག་གདམ་པའི་འཆར་གཞི་ཡོད་པ་རེད། བུ་མོ་སྐྱ་ལྡང་མའི་ཨ་ཅེ་
གཉིས་ཀྱང་གདན་འདྲེན་ཞུས་ཡོད་པས། མོ་རང་གཉིས་དགའ་བས་
མྱོས། དེ་ནས་བུ་མོ་དེ་གཉིས་ཀྱིས་མོ་རང་ལ་བཀའ་བཀོད་ནས། ཁོ་
གཉིས་ཀྱི་སྐྲ་བསླས་པ་དང་། ལྷམ་ཕྱིས་པ། སྐེད་རགས་བཅིངས་པ་
སོགས་བསྒྲུབས་ནས་ཁོ་གཉིས་བྲོ་ཚོགས་ལ་ཞུགས་པར་གྲ་སྒྲིག་བྱས་
པ་རེད།
བུ་མོ་སྐྱ་ལྡང་མས་ཞབས་ཞུ་བསྒྲུབས་ཚར་རྗེས། རང་དབང་མེད་
པར་ངུས་བྱུང་བ་རེད། རྒྱུ་མཚན་མོ་རང་ཡང་བྲོ་ཚོགས་ལ་ཞུགས་
འདོད་པ་རེད། དེ་ནས་མོ་རང་གིས་མ་ཡར་ལ་ཞུ་བ་ཡང་ཡང་འཐེན།
མ་ཡར་གྱིས་བཤད་པར། “ཨ་ལ་ལ། བུ་མོ་སྐྱ་ལྡང་མ། ཁྱེད་ཀྱིས་
རང་ཉིད་ལ་ཅིག་ལྟོས་དང་། འདི་འདྲའི་བཙོག་པ་ཞིག ཅི་ཞིག་གོན་
ནས་འགྲོ་དགོས་སམ། ཁྱེད་ལ་གཟབ་གོས་མེད་ལ་བྲོ་ལྷམ་ཡང་མེད་
པས། ད་རུང་བྲོ་ཚོགས་ལ་ཞུགས་ན་འདོད་དམ།”
བུ་མོ་སྐྱ་ལྡང་མས་མུ་མཐུད་དུ་ཞུ་བ་བྱེད་བཞིན་འདུག མཐར་
མ་ཡར་གྱིས་བཤད་རྒྱུར། “དེ་ན་ངས་སྲན་མ་སྡེར་མ་གང་དེ་ཐལ་རྡུལ་
ནང་དུ་བླུགས། གལ་ཏེ་ཁྱེད་ཀྱིས་ཆུ་ཚོད་གཉིས་ཀྱི་རིང་ལ་རྒུམ་ཚར་
ན༑ ཁྱེད་རང་བྲོ་ཚོགས་ལ་ཞུགས་ཆོག”ཅེས་བཤད།
བུ་མོ་ལ་ཐབས་ཟད་པས། ལྟག་སྒོ་བརྒྱུད་ནས་མེ་ཏོག་ལྡུམ་རའི་
ནང་དུ་རྒྱུགས་ཡོང་ནས། “དགུང་སྔོན་གནམ་འཕང་བསྟོད་པའི་ཕུག་
རོན་དང་མཆིལ་བའི་ཚོགས་རྣམས། གནས་འདི་རུ་ཕེབས་ཤོག་དང་།
ང་ལ་ཐལ་བའི་ནང་གི་སྲན་མ་རྒུམ་རོགས་ལ་ཕེབས་ཤོག་”ཅེས་བོས།
དེ་ནས་ཕུག་རོན་དཀར་པོ་གཉིས་སྒེའུ་ཁུང་ནང་དུ་འཕུར་ཡོང་
བ་དང་། དེས་རྗེས་ནས་མཆིལ་བ་སོགས་འདབ་ཆགས་མང་པོ་ཞིག་
འཕུར་ཡོང་ནས། ཐལ་བའི་ནང་གི་སྲན་མ་དེ་ཚོ་གཅིག་རེ་གཅིག་རེ་
བྱས་ནས་རྒུམ་པའི་མགོ་བརྩམས། དེ་ནས་ཆུ་ཚོད་གཅིག་ཙམ་མ་
འགོར་བར། སྲན་མ་ཡོད་ཚད་རྒུམ་ཚར་ནས་སྡེར་མ་ཞིག་གི་ནང་
དུ་བླུགས་རྗེས་འདབ་ཆགས་རྣམས་ཀྱང་རང་རང་སར་འཕུར་སོང་བ་
རེད།
བུ་མོ་དགའ་བའི་ངང་ནས་སྲན་མ་སྡེར་གང་དེ་མ་ཡར་གྱི་མདུན་
དུ་འཁྱེར། ཡིན་ན་ཡང་། བསམ་ཡུལ་ལས་འདས་པ་ཞིག་ལ་མ་ཡར
གྱིས་དེ་ལྟར་བཤད་བྱུང་། “མི་ཆོག མི་ཆོག ཁྱེད་ལ་གཟབ་གོས་
གཅིག་ཀྱང་མེད་ལ། བྲོ་ཡང་འཁྲབ་མི་ཤེས་པས། ང་ཚོའི་མིག་སྟོན་ཁོ་
ནར་འགྱུར་ངེས་ཡིན་ཟེར།”
བུ་མོ་སྐྱ་ལྡང་མ་སྐྱོ་བའི་མིག་ཆུ་བཞུར་བ་དང་། དེ་ནས་ཡང་མ་
ཡར་གྱིས་བཤད་རྒྱུར། “གལ་ཏེ་ཁྱེད་རང་གིས་ཆུ་ཚོད་གཅིག་གི་རིང་
ལ་སྲན་མ་སྡེར་མ་གཉིས་པོ་དེ་ཐལ་བའི་ནང་ནས་རྒུམ་ཚར་ན། ཁྱེད་
རང་བྲོ་ཚོགས་ལ་ཞུགས་ཆོག་ཟེར།”
མ་ཡར་གྱིས་ད་ཐེངས་མོ་རང་གིས་རྒུམ་མི་ཚར་འདོད་ཡོད་པ
རེད།
བུ་མོ་དེ་སྔར་བཞིན་མེ་ཏོག་ལྡུམ་རའི་ནང་དུ་སོང་ནས། སྔར་
བཞིན་འདབ་ཆགས་ཀྱི་ཚོགས་ལ་སྐད་གསེང་མཐོན་པོས་བོས་པ་
དང་། འདབ་ཆགས་རྣམས་ཀྱང་གཅིག་རེ་གཉིས་རེ་བཞིན་འཕུར་
ཡོང་བ་རེད། ཀུན་གྱིས་མོ་རང་ལ་རོགས་བྱས་ནས་རྒུམ་པ་ཡིན། ད་
ཐེངས་ཆུ་ཚོད་ཕྱེད་ཀ་ཙམ་ཡང་མ་འགོར་བར་རྒུམ་ནས་ཚར་བ་རེད།
དེ་ནས་ཡང་བུ་མོ་དགའ་བས་ཁེངས་བཞིན། སྲན་མའི་སྡེར་མ་
དེ་མ་ཡར་གྱི་མདུན་དུ་འཁྱེར་ནས་སོང་བ་རེད།
འོན་ཀྱང་མ་ཡར་གྱིས་བཤད་རྒྱུར། “ད་ཁྱེད་རང་གིས་དཀའ་ལས་
མྱོང་གི་མ་འདུག ཁྱེད་རང་བྲོ་ཚོགས་ལ་ཞུགས་ཐུབ་ཀྱི་མ་རེད། ཐ་ན་
གོན་རྒྱུ་ཞིག་ཀྱང་མེད་པས་ངོ་ཚ་ཁོ་ན་རེད་ཟེར་བཞིན།”མོ་རང་གིས་
རང་གི་བུ་མོ་གཉིས་ཀ་འཁྲིད་ནས་བྲོ་ཚོགས་ལ་སོང་བ་རེད།
ཁྱིམ་མི་ཚང་མ་བུད་སོང་བས། བུ་མོ་སྐྱ་ལྡང་མ་ཁེར་རྐྱང་དུ་ལུས་
པ་དང་། ཀྲིག་ཤིང་འོག་ཏུ་སོང་ནས།“ཀྲིག་ཤིང་ལགས། ཁྱེད་རང་གིས་
ང་ལ་རོགས་ཤིག་བྱེད་རོགས། ཁྱེད་རང་གཡོ་འགུལ་ཞིག་གིས་ང་ལ་
གསེར་དངུལ་གྱི་གཟབ་གོས་ཆ་གཅིག་སྦྱིན་རོགས་གནང་དང་།”
མོ་རང་གི་གྲོགས་པོ་བྱེའུ་ཆུང་དེ་འཕུར་ཡོང་ནས། གསེར་དངུལ་
གྱི་གཟབ་གོས་གཅིག་དང་། དངུལ་སྐུད་ཀྱིས་བཟོས་པའི་བྲོ་ལྷམ་ཆ་
གཅིག་འཁྱེར་ཡོང་ནས་མོ་རང་ལ་མཛེས་སྡུག་གིས་སྤྲས་ཡོད་པ་རེད།
དེ་ནས་མྱུར་དུ་བྲོ་ཚོགས་ལ་སོང་བ་རེད།
བྲོ་ཚོགས་ལ་སླེབས་རྗེས། མོ་རང་གི་མ་ཡར་དང་བུ་མོ་གཉིས་
ཀྱིས་ངོས་མ་ཟིན་པ་མ་ཟད། ད་དུང་མོ་རང་ནི་རྒྱལ་ཁབ་གཞན་ཞིག་
གི་སྲས་མོ་ཡིན་པ་འདོད་ཡོད། རྒྱུ་མཚན་མོ་རང་གཟབ་གོས་དང་
རྒྱན་ཆ་ཡིས་ལེགས་པར་སྤྲས་པས། ཕར་ལ་བལྟས་པ་ཙམ་གྱིས་ཡིད་
དབང་འཕྲོག་པ་དང་སྐར་མ་འོད་ཆེན་ལྟ་བུ་ཞིག་ཏུ་གྱུར་ཡོད་རེད། ཁོ་
ཚོས་མཛེས་སྡུག་གི་བུ་མོ་དེ་ནི་བུ་མོ་སྐྱ་ལྡང་མ་ཡིན་པ་གཏན་ནས་
ཤེས་མེད་ལ། སེམས་སུ་མོ་རང་ད་རུང་ཁྱིམ་གྱི་གོ་ཁ་རུ་བྱ་བ་ཙག་
ཙིག་ལས་བཞིན་ཡོད་པར་འདོད་ཡོད།
རྒྱལ་སྲས་ཀྱིས་མོ་རང་མཐོང་མ་ཐག མོའི་གམ་དུ་ཡོང་ནས་
མདུན་ཕྱོགས་ལ་ལག་པ་བསྲིངས་ནས་མཉམ་དུ་བྲོ་གར་འཁྲབ་པའི་
རེ་བ་ཞུས་པ་རེད། རྒྱལ་སྲས་ཀྱིས་བུ་མོ་དེ་ཁོ་ནར་མགོ་འཁོར་བས།
གལ་ཏེ་བུ་མོ་གཞན་པ་ཚོ་དང་ལྷན་ཏུ་བྲོ་འཁྲབ་པའི་རེ་བ་ཞུས་ཚེ།
རྒྱལ་སྲས་ཀྱིས། “བུ་མོ་འདི་ངའི་བྲོ་འཁྲབ་རོགས་རེད་”ཅེས། གཞན་
དང་ལྷན་དུ་མ་འཁྲབ་པ་རེད།
ད་ནི་དུས་ཡུན་རིང་པོ་ཞིག་འགོར་སོང་བས། བུ་མོ་ཕྱིར་འགྲོ་
བའི་དུས་ལ་ཐོན་ཡོད། རྒྱལ་སྲས་ཀྱིས་བུ་མོ་དེ་ལ་རྒྱུས་ལོན་ཅུང་ཙམ་
བྱེད་ན་འདོད་པས། “ངས་ཁྱེད་རང་ཡུལ་ལ་བསྐྱལ་ཆོག” ཅེས་བཤད་མ་
ཐག་བུ་མོ་ཕུག་རོན་གྱི་ཁང་བའི་ནང་དུ་མཆོངས་ནས་སྒོ་བརྒྱབ་པ་
རེད། རྒྱལ་སྲས་ཀྱིས་སྒོ་མདུན་ནས་སྒུག་ནས་བསྡད་པ་རེད། དེ་ནས་
བུ་མོ་དེའི་ཨ་ཕ་ཡུལ་ལ་སླེབས་དུས། རྒྱལ་སྲས་ཀྱིས་ཁོ་ལ་བྲོ་ཚོགས
སྟེང་འགྲོགས་པའི་བུ་མོ་དེ་ཕུག་རོན་གྱི་ཁང་བའི་ནང་དུ་འཛུལ་སོང་
ཞེས་ལབ།
ཨ་ཕས་བསམ་རྒྱུར།“དེ་ནི་བུ་མོ་སྐྱ་ལྡང་མ་ཡིན་སྲིད་དམ།”
དེ་བས་ཨ་ཕས་སྟ་རེ་ཞིག་དང་ཐོ་བ་ཞིག་འཁུར་ཡོང་ནས་སྒོ་
གཏོར་བ་རེད། ཡིན་ནའང་སྒོ་ཕྱེ་རྗེས་ནང་དུ་ཅི་ཡང་མེད། མ་ཡར་
དང་ཁོང་གི་བུ་མོ་སོགས་ཕྱིར་ཐོན་དུས། བུ་མོ་སྐྱ་ལྡང་མས་ལྭ་བ་ཐལ་
མདོག་དེ་གོན་ནས་ཐབ་ཚང་གམ་དུ་བསྡད་ཡོད་པ་རེད། གསལ་ལ་མི་
གསལ་བའི་སྣུམ་སྒྲོན་དེ་ཐབ་ཚང་གི་སྟེང་དུ་འབར་བཞིན་ཡོད།
དོན་དངོས་སུ།བུ་མོ་སྐྱ་ལྡང་མས་ཕུག་རོན་གྱི་ཁང་བ་བརྒྱུད་ནས་
ཀྲིག་ཤིང་གི་འོག་ནས་ལྭ་བ་བརྗེས་པ་དང་། བྱེའུ་ཆུང་ལ་ལྭ་བ་དེ་དག་
འཁུར་དུ་བཅུག དེ་ནས་མོས་ཐལ་མདོག་གི་ལྭ་བ་དེ་དག་གྱོན་པ་རེད།
ཉིན་གཉིས་པར། བྲོ་ཚོགས་ཡང་སྤེལ་བཞིན་ཡོད་པས་མ་ཡར་
གྱིས་བུ་མོ་གཉིས་འཁྲིད་ནས་བུད་སོང་། དེ་ནས་བུ་མོ་སྐྱ་ལྡང་མ་ཡང་
ཀྲིག་ཤིང་གི་འོག་ཏུ་སོང་ནས། “ཀྲིག་ཤིང་ལགས། ཁྱེད་ཀྱིས་ང་ལ་
རོགས་རམ་གནང་དང་། ང་ལ་གསེར་དངུལ་གྱི་གཟབ་གོས་ཆ་གཅིག
སྟེར་རོགས་མཛོད།” ཅེས་སྨོན་ལམ་བཏབ་པ་རེད།
བྱེའུ་ཆུང་དེ་འཕུར་ཡོང་བ་དང་། དེས་སྔོན་ལས་ལྷག་པའི་གཟབ་
གོས་ཤིག་འཁུར་ནས་ཡོང་། དེ་ནས་བུ་མོས་གོས་དེ་གྱོན་ནས་བྲོ་
ཚོགས་ལ་ཞུགས་པ་རེད། མོ་རང་བྲོ་ཚོགས་ཀྱི་ཚོམས་ཆེན་དུ་སླེབས་
སྐབས། གཞན་གྱི་མིག་ཟུང་ཡོད་ཚད་མོ་རང་གི་ཕྱོགས་སུ་རང་བཞིན་
གྱིས་འཁོར། མོ་རང་གིས་གནས་དེར་རྒྱལ་སྲས་དང་མཉམ་དུ་བྲོ་གར་
འཁྲབ་པར་རེ་སྒུག་བྱས་ནས་བསྡད། ཅུང་མ་འགོར་བར་རྒྱལ་སྲས་
དང་མོ་གཉིས་ཀྱིས་སྐྱིད་པའི་བྲོ་གར་ལ་རོལ་བ་རེད།
མཚན་གུང་ལ་སླེབས་པ་དང་། བུ་མོ་དེ་ཡུལ་ལ་ལོག་པའི་དུས་
ལ་སླེབས་འདུག རྒྱལ་སྲས་ཀྱིས་སྔར་བཞིན་མོའི་རྗེས་དེད་ནས་སོང་། ཡིན་
ནའང་།བུ་མོ་དེ་ཁང་བའི་ལྟག་རྒྱབ་ཀྱི་མེ་ཏོག་ལྡུམ་རའི་ནང་དུ་འཛུལ་
བ་རེད། ལྡུམ་རའི་ནང་དུ་ལིའི་སྡོང་བོ་ཧ་ཅང་ཆེན་པོ་ཞིག་སྐྱེས་ཡོད།
བུ་མོ་སྐྱ་ལྡང་མ་བྲེལ་མྱུར་ལྡན་པའི་སྒོ་ནས་སྡོང་མགོ་ལ་འཛེགས།
རྒྱལ་སྲས་ཀྱིས་མོ་རང་གང་ལ་བུད་སོང་མ་ཤེས་པས་བུ་མོ་དེའེ་ཨ་
ཕར་སྒུག་པ་ལས་ཐབས་གཞན་མ་ཡོད་པ་རེད།ཨ་ཕ་སླེབས་རྗེས།“བྲོ་
གར་འཁྲབ་པའི་བུ་མོ་དེ་སྡོང་མགོར་འཛེགས་ནས་གང་ལ་བུད་སོང
ངམ།་་ཞེས་དྲིས།
ཨ་ཕས་བསམ་རྒྱུར། “བུ་མོ་དེ་ནི་ངའི་བུ་མོ་སྐྱ་ལྡང་མ་ཡིན་
ནམ།” དེ་བས། ཁོས་སྟ་རེ་ཞིག་འཁྱེར་ཡོང་ནས། ལིའི་སྡོང་བོ་དེ་བཅད།
ཡིན་ན་ཡང་བུ་མོ་དེ་གར་སོང་ཆ་མེད་དུ་གྱུར་བ་རེད། ཨ་ཕ་དང་མ་
ཡར་ཇ་ཁང་ནང་དུ་བལྟ་རུ་ཡོང་སྐབས། བུ་མོ་སྐྱ་ལྡང་མ་རྒྱུན་ལྡན་
ལྟར་ཐབ་ཚང་གམ་དུ་སྡོད་ཡོད་པར་མཐོང་། དོན་དངོས་མོ་རང་
སྡོང་མགོ་ནས་ཟུར་གཞན་ཞིག་བརྒྱུད་ནས་ས་ལ་བབ་པ་དང་། ལྭ་
བ་བརྗེས་ཏེ་བྱེའུ་དེ་ལ་བཅོལ། དེ་ནས་མོ་རང་མྱུར་དུ་ཇ་ཁང་ནང་དུ་
འཛུལ་བ་རེད།
ཉིན་གསུམ་པར་ཡང་སྔ་བཞིན་ཁོ་ཚོ་བྲོ་ཚོགས་ལ་ཞུགས། བུ་མོ་
དེ་ཡང་སྔར་བཞིན་ཀྲིག་ཤིང་གི་འོག་ཏུ་སོང་ནས། “ཀྲིག་ཤིང་ལགས།
ཁྱེད་ཀྱིས་ང་ལ་རོགས་རམ་གནང་དང་། གསེར་དངུལ་གྱི་གཟབ་ཆས་
ཆ་གཅིག་གནང་དང་།་་ཟེར་ནས་རེ་བ་ཞུས།
བྱེའུ་ཆུང་གིས་སྔར་ལས་ལྷག་པའི་མཛེས་སྡུག་ལྡན་པའི་གཟབ་
གོས་དང་གསེར་སྐུད་ཀྱི་བཟོས་པའི་བྲོ་ལྷམ་ཞིག་ཁུར་ཡོང་བ་རེད།
མོ་རང་བྲོ་ཚོགས་ལ་ཐོན་དུས་། མོའི་མཛེས་སྡུག་གི་སྒེག་ཉམས་ཀྱིས་
ཡོད་ཚད་ལ་སྨྲ་མི་ཤེས་པའི་སྣང་བ་ཞིག་སྟེར། རྒྱལ་སྲས་ཀྱིས་མོ་རང་
གཅིག་པུར་ལས་གཞན་སུ་ཡིན་ཡང་སྣང་མེད་དུ་བཞག་པ་རེད།
མཚན་མོའི་དུང་ཟླ་ཤར་དུས། བུ་མོ་དེ་ཡང་འགྲོ་རན་ཡོད། རྒྱལ་
སྲས་ཀྱིས་སྔ་བཞིན་མོ་རང་ཡུལ་ལ་བསྐྱལ་ནས་སོང་བ་དང་། ཡིན་
ན་ཡང་མོ་རང་གིས་རྒྱལ་སྲས་ཐབས་བཀོད་ཀྱིས་མགོ་སྐོར་ཏེ་བྲོས་
པ་རེད། འོན་ཀྱང་རྒྱལ་སྲས་ཀྱིས་སྔོན་ནས་ཐབས་བཀོད་འཐེན་ནས།
ཁང་བའི་སྐས་ཐོག་ཏུ་འབྱར་སྣུམ་བྱུགས་ཡོད། བུ་མོ་དེ་སྐས་ཐོག་ཏུ་
འགྲོ་སྐབས། རྐང་བ་གཡོན་མའི་ལྷམ་དེ་འབྱར་སོང་བས་མ་ལོན་པ་
རེད། རྒྱལ་སྲས་ཀྱིས་ལྷམ་དེ་ཁུར་ནས་དེའི་བདག་པོ་བཙལ། ལྷམ་དེ་
ནི་གསེར་རྐྱང་གིས་བཟོས་པ་ཞིག་ཡིན་པས་ཧ་ཅང་གི་མཛེས་སྡུག་
ལྡན་པ་ཞིག་ཡོད།
ཉིན་དེའི་རྗེས་སུ་རྒྱལ་སྲས་ཡབ་ཆེན་གྱི་མདུན་དུ་སོང་
ནས།“ཡབ་ཆེན་ལགས། བདག་གིས་གསེར་གྱི་ལྷམ་ཆུང་དེ་གོན་པའི་
བུ་མོ་དེ་ཆུང་མ་ལེན་རྒྱུ་ཡིན་ཟེར།”
བུ་མོ་སྤུན་གཉིས་ཀྱིས་གཏམ་བཟང་དེ་གོ་བའི་རྗེས་ནས་དགའ་
སྤྲོ་ཆེན་པོ་བྱུང་། རྒྱུ་མཚན་ཁོ་གཉིས་ལ་རྐང་བ་མཛེས་པོ་ཞིག་ཡོད་
པས་སོ། དེ་ནས་ཨ་མ་དེས་བུ་མོ་ཆེ་ཤོས་ཁྲིད་ནས་ལྷམ་དེ་གྱོན་ཨེ་
ཐུབ་ཚོད་ལྟ་བྱས། ཡིན་ན་ཡང་རྐང་བའི་མཐེབ་ཆེན་ནང་དུ་བསྲིངས་
མ་ཐུབ། རྒྱུ་མཚན་མོ་རང་ལ་མཚོན་ན་ལྷམ་དེ་ནི་ཧ་ཅང་ཆུང་བས་
སོ༑༑ དེ་བས་ཨ་མས་གྲི་ཞིག་ཁྱེར་ཡོང་ནས། “སྐྱོན་མི་འདུག རྐང་
བའི་མཐེབ་ཆེན་དེ་ཆོད་ཅིག གལ་ཏེ་ཁྱེད་རང་རྒྱལ་མོར་གྱུར་ཚེ།
གང་དུ་སོང་ཡང་། རྐང་ཐང་དུ་འགྲོ་མི་དགོས་པ་རེད།”
བུ་མོ་ཆེ་ཤོབས་དེ་ཉན་རྗེས་གནས་ལུགས་ཡོད་པར་སྣང་ནས་
ན་ཟུག་གིས་མནར་བཞིན་རྐང་མཛུབ་བཅད་པ་རེད། དེ་ནས་ལྷམ་དེ་
བཙན་གྱིས་གོན་ནས་རྒྱལ་སྲས་ཀྱི་མདུན་དུ་ཡོང་། རྒྱལ་སྲས་ཀྱིས་
མོ་རང་གིས་ལྷམ་དེ་གོན་ཡོད་པ་མཐོང་རྗེས། རང་ཉིད་ཀྱི་ཆུང་མར་
བསྐོས། རྟ་བཞོན་ནས་འཁྲིད་སོང་། ལམ་བར་དུ་བུ་མོ་སྐྱ་ལྡང་མས་
བཙུགས་པའི་ཀྲིག་ཤིང་དེ་བརྒྱུད་དགོས་པ་རེད། སྐབས་དེ་ལ་ཀྲིག་ཤིང་
སྟེང་གི་ཕུག་རོན་གྱིས་གླུ་བླངས་བྱུང་། “ཕྱིར་སོང་། ཕྱིར་སོང་། རྒྱལ་
སྲས་ལགས། ཁྱེད་ཀྱིས་ལྷམ་དེ་ལ་གཟིགས་དང་། ལྷམ་སྟེང་དུ་ཁྲག་
རྗེས་ཡོད། རྒྱུ་མཚན་ལྷམ་ཆུང་སོང་བས། མོ་རང་དང་མི་འཚམ་པ་
རེད། ཁྱེད་ཀྱི་གམ་དུ་བསྡད་པའི་བུ་མོ་དེ་ཁྱེད་ཀྱི་ཆུང་མ་ངོ་མ་མ་
རེད།” ཅེས་བཤད་པས།
རྒྱལ་སྲས་ཀྱིས་མོ་རང་གི་ལྷམ་སྟེང་ལ་གཟིགས་དུས་ཁྲག་འཛག་
བཞིན་ཡོད་པ་མཐོང་། དེ་ནས་མོ་རང་འཁྲིད་ནས་ཁ་ཕྱིར་ལ་འཁོར་
ནས་སོང་། ཁྱིམ་ལ་ཐོན་རྗེས།“བུ་མོ་དེ་ཆུང་མ་ངོ་མ་མིན་པས། བུ་མོ་
གཞན་པ་དེ་ལ་ལྷམ་དེ་གོན་དུ་ཆུགས”་ཞེས་བཤད།
བུ་མོ་དེས་ལྷམ་དེ་གོན་དུས། རྐང་བའི་ལྟག་རྒྱབ་ཆེ་སོང་བས་
གོན་མ་ཐུབ་པ་རེད། ཨ་མས་ཡང་གྲི་ཞིག་འཁྱེར་ཡོང་ནས། “རྐང་
བའི་ལྟག་རྒྱབ་ཅུང་ཟད་ཆོད་དང་། གལ་ཏེ་ཁྱེད་རང་རྒྱལ་མོར་གྱུར་ཚེ།
གང་ལ་སོང་ཡང་རྐང་ཐང་དུ་འགྲོ་མི་དགོས་པ་རེད”་ཅེས་བསྐུལ།
བུ་མོས་དེ་ལྟར་བཟོད་བསྲན་གྱིས་ལག་བསྟར་བྱས། ལྷམ་དེ་
བཙན་གྱིས་གོན་ནས་རྒྱལ་སྲས་ཀྱི་མདུན་དུ་ཡོང་། དེ་ནས་མོ་རང་
ཆུང་མ་ལ་བསྐོས་ནས། ཕོ་བྲང་གི་ཕྱོགས་སུ་བསྐྱོད། ཁོ་ཚོ་ཡང་ལམ་
བར་གྱི་ཀྲིག་ཤིང་དེ་བརྒྱུད་དུས། ཡལ་གའི་སྟེང་གི་ཕུག་རོན་གྱིས་ཡང་
གླུ་འདི་ལྟར་བླངས་སོང་། “ཕྱིར་སོང་། ཕྱིར་སོང་། རྒྱལ་སྲས་ལགས།
ཁྱེད་ཀྱིས་ལྷམ་དེ་ལྟོས་དང་། སྟེང་དུ་ཡང་ཁྲག་རྗེས་འདུག་པས། ལྷམ་
དེ་མོ་རང་ལ་མི་འཚམ་པ་རེད། ཁྱེད་ཀྱི་ཆུང་མ་ངོ་མ་སྟེ་འཚོལ་དུ་
སོང་”ཞེས་བཤད།
རྒྱལ་སྲས་ཀྱིས་མོ་རང་གི་ལྷམ་སྟེང་ལ་བལྟས་རྗེས། ཁྲག་འཛག་
བཞིན་ཡོད་པ་མཐོང་། དེ་བས་རྟ་ཁ་ཕྱིར་འཁོར་ནས་མོ་རང་ཕྱིར་ལ་
བསྐྱལ། ཁྱིམ་དུ་སླེབས་རྗེས། “བུ་མོ་འདི་ཆུང་མ་ངོ་མ་མིན་པས། ཁྱེད་
ལ་བུ་མོ་གཞན་པ་ཡོད་དམ་”ཞེས་དྲིས།
ཨ་ཕས་ལན་འདེབས་རྒྱུར། “མེད་ལགས། ངའི་ཆུང་མ་སྔོན་མའི་
བུ་མོ་སྐྱ་ལྡང་མ་ཟེར་བ་ཞིག་ཡོད། མོ་རང་སྐྱེས་གཟུགས་མི་ཡག་པས།
ཁྱེད་ཀྱི་ཆུང་མ་དེ་ཡིན་མི་སྲིད།”
རྒྱལ་སྲས་ཀྱིས་བུ་མོ་དེ་དང་མཇལ་བའི་རེ་བ་ཞུས། ཡིན་ན་
ཡང་། མ་ཡར་གྱིས་བཤད་རྒྱུར། “མི་ཉན། མོ་རང་ཧ་ཅང་བཙོག་པོ་
འདུག་པས་མི་གཞན་དང་ཐུག་ན་མི་འགྲིག”
ཡིན་ཡང་རྒྱལ་སྲས་ཀྱིས་ཨུ་ཚུགས་བྱས་པས་མི་མཇལ་ཁ་མེད་
བྱུང་། བུ་མོ་སྐྱ་ལྡང་མས་ལག་པ་གཙང་མ་ཞིག་བཀྲུས། གུས་བཀུར་
ལྡན་པའི་སྒོ་ནས་རྒྱལ་སྲས་དང་མཇལ། རྒྱལ་སྲས་ཀྱིས་མོ་རང་གི་ཤིང་
ལྷམ་ཆུང་ཆུང་དེ་ཕུད་ནས་གསེར་ལྷམ་དེ་གོན། ཡ་མཚན་པ་ཞིག་ལ་
ལྷམ་དེ་མོ་རང་དང་ཤིན་ཏུ་འཚམ་པས་ཆེད་དུ་མོ་རང་ལ་བཟོས་པ་
ཞིག་དང་འདྲ།
དེ་ནས་མོ་རང་ཡར་ལངས་ནས་རྒྱལ་སྲས་ཀྱི་མདུན་དུ་སོང་། རྒྱལ་
སྲས་ཀྱིས་མོ་རང་ལ་ཞིབ་ལྟ་ཞིག་བྱས་རྗེས། དེ་སྔོན་མཉམ་དུ་བྲོ་གར་
འཁྲབ་པའི་བུ་མོ་དེ་ཡིན་པ་ཚོར། དགའ་སྤྲོ་ཆེན་པོའི་སྒོ་ནས། “བུ་མོ་
འདི་ངའི་ཆུང་མ་ངོ་མ་བོ་ཡིན།”
མ་ཡར་དང་བུ་མོ་གཞན་པ་གཉིས་སོགས་ཧ་ལས་ཧང་སངས་པ་
དང་། ཁོང་ཁྲོ་རབ་ཏུ་ལངས་ཞོར་མིག་གིས་རིག་རིག་ལ་མོ་རང་རྒྱལ་
སྲས་ཀྱིས་འཁྲིད་སོང་།
ཡང་ཁོ་ཚོ་ལམ་བར་གྱི་ཀྲིག་ཤིང་བརྒྱུད་དུས། དེ་རུ་ཡོད་པའི་
ཕུག་རོན་རྣམས་ཀྱིས་གླུ་དབྱངས་བླངས་བྱུང་། “རྒྱལ་སྲས་ལགས།
རྒྱལ་སྲས་ལགས། ཁྱེད་ཀྱིས་ལྷམ་དེ་ལ་ལྟོས་དང་། དེ་ནི་རྒྱལ་མོ་ལ་
ཆེད་དུ་བཟོས་པ་ཞིག་མིན་ནམ། བུ་མོ་དེ་ནི་ཁྱེད་ཀྱི་ཆུང་མ་ངོ་མ་
ཡིན།”
གླུ་བླངས་ཚར་རྗེས། བྱེའུ་ཆུང་རྣམས་འཕུར་ཡོང་ནས་བུ་མོ་སྐྱ་
ལྗང་མའི་ཕྲག་ཁའི་གཡས་གཡོན་གྱི་སྟེང་དུ་བབས། དགའ་སྤྲོའི་ངང་
ནས་ཕོ་བྲང་གི་ཕྱོགས་སུ་ཕྱིན།

ཞྭ་ཆུང་དམར་པོ།

སྔོན་ཆད་ཅིག་ལ། བུ་མོ་ཧ་ཅང་སྙིང་ལ་རྗེ་མོ་ཞིག་ཡོད། སུ་ཞིག་
གིས་མཐོང་ན་དགའ་ཞིང་ཡིད་དབང་འཕྲོག་པར་བྱེད། ཡིན་ན་ཡང་། མོ་
རང་ལ་ཤིན་ཏུ་དགའ་མཁན་ཞིག་ཡོད་པ་ནི་རང་ཉིད་ཀྱི་རྨོ་བོ་ལགས་
རེད། རྒྱུ་མཚན་རྨོ་བོ་ལགས་ཀྱིས་བུ་མོ་ལ་ཅི་འདོད་མཁོ་སྤྲོད་བྱེད་
བཞིན་ཡོད།
ཐེངས་ཤིག་ལ། རྨོ་བོ་ལགས་ཀྱིས་བུ་མོ་ལ་ངང་སྒྲོས་བཟོས་པའི་
ཞྭ་ཆུང་དམར་པོ་ཞིག་བྱིན་པ་རེད། ཞྭ་མོ་དེ་མོ་རང་ལ་ཤིན་ཏུ་འཚམ་
པས། དེ་ནས་བཟུང་། བུ་མོ་དེས་ཞྭ་མོ་དེ་ལས་གཞན་ཞིག་གྱོན་མི་
འདོད་པས། དེ་བས་མི་རྣམས་ཀྱིས་མོ་རང་གི་མིང་ལ་ཞྭ་ཆུང་དམར་
པོ“ཞེས་བཏགས་པ་རེད།
ཉིན་ཞིག་ལ། ཨ་མས་བུ་མོ་ལ་བཤད་རྒྱུར། “ཞྭ་ཆུང་དམར་པོ་
འདིར་ཤོག་དང་། འདི་ན་བག་སོབ་དང་རྒུན་ཆང་ཞིག་ཡོད་པས།
ཁྱེད་ཀྱིས་རྨོ་བོ་ལ་སྐྱོལ་དང་། རྨོ་བོ་ལགས་ལ་ནད་ཕོག་ཡོད་པ་
རེད།” དེ་ནས་སླར་ཡང་ནན་ཏན་གྱིས་བཤད་རྒྱུར། “ལམ་བར་ནས་
སེམས་ཆུང་བྱོས། ལམ་ཆེན་བརྒྱུད་ནས་ག་ལེར་སོང་། གལ་ཏེ་ཐང་ལ་
འགྱེལ་སོང་ན་དངོས་པོ་དག་མེད་བརླག་ཏུ་འགྱུར་སྲིད་པས་དལ་མོར་
སོང་། རྨོ་བོ་ལགས་ཀྱི་ཁྱིམ་ལ་ཐོན་རྗེས། མོ་རང་ལ་འཚམས་འདྲི་ཞུ་
རྒྱུ་མ་བརྗེད།” ཞྭ་ཆུང་དམར་པོས། “ ཨ་མ་སེམས་བདེ་མོ་བྱོས། ངས་
སེམས་ཆུང་བྱེད་ཁོ་ཐག་ཡིན།”
རྨོ་བོ་ནི་སྡེ་བའི་ཕྱི་རོལ་གྱི་ནགས་ཚལ་ཁྲོད་ན་བསྡད་ཡོད་ལ། དེ་
ནས་བར་ཐག་ཅུང་ཟད་ཡོད་པ་རེད། ཞྭ་ཆུང་དམར་པོ་ནགས་ཚལ་
ཁྲོད་དུ་སླེབས་མ་ཐག་སྤྱང་ཀི་ཞིག་དང་འཕྲད་པ་རེད། མོ་རང་གིས་
སྤྱང་ཀི་ནི་གདུག་རྩུབ་ཅན་ཞིག་ཡིན་པ་མ་ཤེས་པས། འཇིགས་སྣང་
སྤུ་ཙམ་ཡང་མ་སྐྱེས་པ་རེད།
ཞྭ་ཆུང་དམར་པོས་སྤྱང་ཀི་ལ་རྒྱུར། “སྐུ་ཁམས་བཟང་།”ཞེས་
འཚམས་འདྲི་ཞུས།
སྤྱང་ཀིས། “ཁྱེད་ཀྱི་འཚམས་འདྲི་ལ་བཀའ་དྲིན་ཆེ།” དེ་ནས་ཡང་
སྤྱང་ཀིས་བཤད་རྒྱུར། “ཞྭ་ཆུང་དམར་པོ། འདི་འདྲའི་སྔ་མོ་ཞིག་ནས་
གང་ལ་འགྲོ་རྒྱུ་ཡིན།”
བུ་མོས།“ང་རང་རྨོ་བོ་ལགས་ལ་བལྟ་རུ་འགྲོ་རྒྱུ་ཡིན།”
སྤྱང་ཀིས། “ཁྱེད་ཀྱི་ལྭ་བའི་འདབས་འོག་ཏུ་ཅི་ཞིག་ཡོད།”
བུ་མོས། “བག་སོབ་དང་རྒུན་ཆང་རེད། རྨོ་བོ་ལགས་ལ་ནད་ཕོག་
ཡོད་པས་ལུས་པོ་གསོ་བའི་ཆེད་དུ་སྐྱེལ་གྱི་ཡོད།”
སྤྱང་ཀིས།“ཁྱེད་ཀྱི་རྨོ་བོ་ལགས་གང་ན་ཡོད།”
བུ་མོ། “ཁྱོད་ནགས་ཚལ་དུ་སླེབས་རྗེས་ད་རུང་ལམ་ཐག་ཅུང་ཟད་
རིང་། ངའི་ཁང་བ་སྡོང་རྒན་གསུམ་གྱི་འོག་ཏུ་ཡོད། མཐའ་འཁོར་དུ་
ཁམ་སྡོང་གིས་བསྐོར་ཡོད་པས་ཁྱེད་ཀྱིས་ཤེས་ངེས་ཡིན།”
སྤྱང་ཀིས་ཧམ་སེམས་འཆང་བཞིན་འདི་ལྟར་བསམས། བུ་མོ་འདི་
ངའི་ལག་ནས་འཆོར་ས་མེད། རྨོ་བོའི་ཤ་ནི་བུ་མོ་ཆུང་ཆུང་གི་ཤ་ནང་
བཞིན་ཞིམ་མི་སྲིད་ཀྱང་གཉིས་ཀ་འཆོར་དུ་འཇུག་མི་ཉན། མདའ་
གཅིག་གིས་དྲེད་མོང་གཉིས་གསོད་དགོས་བསམས་པ་རེད། དེ་ནས་
བུ་མོ་དང་མཉམ་དུ་ལམ་ལ་ཆས། ལམ་བར་ནས་སྤྱང་ཀིས་བཤད་
“བུ་མོ་ཆུང་ཆུང་། ཁྱེད་ཀྱིས་མཐའ་འཁོར་གྱི་མཛེས་སྡུག་ལྡན་རྒྱུར།
པའི་མེ་ཏོག་དང་སྐད་སྙན་སྒྲོག་པའི་བྱེའུ་ཆུང་རྣམས་ལ་མིག་ཟུར་
ཙམ་ཡང་མི་བལྟ་བ་ཅི་ཡིན་ནམ། སློབ་ཆུང་སློབ་མ་ཞིག་སློབ་གྲྭར་
སོང་བ་དང་གཅིག་མཚུངས་རེད།”
ཞ་ཆུང་དམར་པོས་མགོ་བོ་ཡར་ལ་དགྱེས་ནས་བལྟས་པ་ན། ཉི་
འོད་དེ་ཡུན་གྱིས་འཕྲོས་ཤིང་། མེ་ཏོག་གིས་བཞད་སྒྲ་སྒྲོག་བཞིན་མོ་
རང་གི་སེམས་སུ། “ངས་ཀྱང་མཛེས་པའི་མེ་ཏོག་རྐང་གཅིག་འཁྱེར་
ནས་རྨོ་བོ་ལགས་ལ་བྱིན་ན་འགྲིག་སྙམ།” དེ་ནས་མོ་རང་གིས་ལམ་
ཆེན་མ་བརྒྱུད་པར། མེ་ཏོག་འཐུ་བཞིན་འཐུ་བཞིན་ནགས་ཚལ་སྟུག་
པོའི་གསེབ་ནས་སོང་།
དེའི་སྐབས་སུ་སྤྱང་ཀིས་གོ་སྐབས་དང་བསྟུན་ནས་ཐད་ཀར་རྨོ་
བོའི་སྒོ་མདུན་ལ་སོང་།སྒོ་ཡང་ཡང་བརྡུངས་།
“སུ་ཡིན།”རྨོ་བོ་ལགས་ཀྱིས་དྲིས་དུས།
སྤྱང་ཀིས། “ཞྭ་ཆུང་དམར་པོ་ཡིན། ངས་ཁྱེད་ལ་བག་སོབ་དང་
རྒུན་ཆང་ཁྱེར་ཡོད་། མྱུར་དུ་སྒོ་ཕྱེ་རོགས།”
རྨོ་བོ་ལགས་ཀྱིས། “ཁྱེད་ཀྱིས་སྒོ་ཟྭ་དེ་ཡར་ལ་འཐེན་དང་ཕྱེ་ཐུབ།
ང་རང་ཡར་ལ་ལང་མི་ཐུབ།”
དེ་ནས་སྤྱང་ཀིས་སྒོ་ཕྱེ་མ་ཐག་ཏུ་རྨོ་བོ་ཁྱུར་མིད་བཏང་། དེ་ནས་
ཁོས་རྨོ་བོ་ལགས་ཀྱི་གོན་པ་གྱོན་ནས་མོ་རང་ལ་བརྫུས་ནས་མལ་
ཁྲིའི་སྟེང་དུ་བསྡད།
དེ་དུས། ཞྭ་ཆུང་དམར་པོས་མེ་ཏོག་འཐུ་བཞིན་འཐུ་བཞིན་རྨོ་བོ་
ལགས་ཀྱི་ཁྱིམ་དུ་སླེབས་པ་རེད།
ཞྭ་ཆུང་དམར་པོས་རྨོ་བོ་ཚང་གི་སྒོ་ཕྱེ་ཡོད་པ་མཐོང་དུས།སེམས་
སུ་ཡ་མཚན་གྱི་སྣང་བ་ཞིག་སྐྱེས། ཁྱིམ་ལ་འཛུལ་དུས་ཚོར་བ་མི་འདྲ་
བ་ཞིག་ཀྱང་བྱིན་པ་རེད། སེམས་སུ། “ཡ་མཚན། དུས་རྒྱུན་ང་རང་རྨོ་
བོ་ཚང་དུ་འགྲོ་བར་དགའ་བོ་ཡོད་ལ། ད་ཐེངས་འདི་འདྲའི་དངངས་
སྐྲག་ཅིག་སྐྱེས་པ་ནི་ཅི་ཞིག་ཡིན་ནམ་སྙམ།” དེ་ནས་མོ་རང་གིས་
བཤད་རྒྱུར། “རྨོ་བོ་ལགས། ཞོགས་པ་བདེ་ལེགས་”ཞེས་འཚམས་འདྲི་
ཞུས། ཡིན་ན་ཡང་རྨོ་བོ་ལགས་ཀྱིས་གོ་མ་སོང་བ་འདྲ། ཉལ་ཁྲིའི་གམ་
དུ་སོང་ནས་ཡོལ་བ་དེ་ཕྱེ་རྗེས། རྨོ་བོ་ལགས་ཉལ་འདུག་པ་མཐོང་། རྨོ་
བོ་ལགས་ཀྱིས་ཞྭ་མོ་གོན་སྟངས་དང་རྣམ་འགྱུར་ཧ་ཅང་ཡ་མཚན་པ་
ཞིག་ཀྱང་ཡིན་པ་རེད།
“རྨོ་བོ་ལགས། ཁྱེད་ཀྱི་རྣ་བ་འདི་འདྲའི་ཆེ་བ་ཅི་ཡིན་ནམ།”
“ཁྱེད་ཀྱི་སྐད་ཆ་ལ་ཉན་རྒྱུའི་ཆེད་ཡིན།”
“འོན་ཀྱང་རྨོ་བོ་ལགས། ཁྱེད་ཀྱི་མིག་ཟུང་གཉིས་འདི་འདྲའི་ཆེ་
བ་ཅི་ཡིན་ནམ།”
“ཁྱེད་རང་གསལ་བོ་ཞིག་མཐོང་རྒྱུའི་ཆེད་ཡིན།”
“རྨོ་བོ་ལགས། ཁྱེད་ཀྱི་ལག་པ་འདི་འདྲའི་ཆེ་བ་ཅི་ཡིན་ནམ།”
“ཁྱེད་རང་ལག་ཏུ་པང་དགོས་པའི་ཆེད་ཡིན།”
“རྨོ་བོ་ལགས། དེ་ན་ཁྱེད་ཀྱི་ཁ་དེ་འདི་འདྲའི་ཆེ་བ་ཅི་ཡིན་ནམ།”
“ཁྱེད་རང་འཆའ་དགོས་པའི་ཆེད་ཡིན།”དེ་མ་ཐག་ཏུ་བུ་མོ་དེ་ཁྱུར་
མིད་བཏང་། རྔོན་པ་ཞིག་ཁང་པའི་མདུན་སྒོ་བརྒྱུད་ནས་ཡོང་སྐབས།
སྤྱང་ཀི་རྒྱགས་ཏེ་གཉིད་དུ་ཡུར་ཡོད་པ་དང་སྔུར་བ་འཐེན་བཞིན་པ་
ཐོས།
ཁོའི་སེམས་སུ་རྒན་མོ་ཞིག་གིས་སྔུར་བ་འདི་འདྲའི་ཤུགས་ཆེན་
ཞིག་འཐེན་པ་ཅི་ཡིན་ནམ་སྙམ། དེ་ནས་ཁོ་ནང་ལ་སོང་སྟེ་བལྟས་པ་
རེད།
རྔོན་པ་དེ་ཉལ་ཁྲིའི་གམ་དུ་སླེབས་སྐབས། གཉིད་འདུག་པ་དེ་ནི་
སྤྱང་ཀི་ཞིག་ཡིན་པ་ཤེས།
“སྤྱང་རྒན་འདི། བཙལ་ནས་ཡུན་རིང་འགོར་སོང་། སྟབས་
ལེགས་པ་ཞིག་ལ་འདི་ན་འདུག”
ཅེས་རྔོན་པས་བོའུ་བཟུང་ནས་སྤྱང་ཀི་དེ་གསོད་གྲབས་བྱས་
སྐབས། སེམས་སུ་སྤྱང་ཀི་དེས་རྒན་མོ་དེ་ཁྱུར་མིད་བཏང་ཡོད་པ་
འདྲ། རྒན་མོ་དེ་ད་རུང་གསོན་ཡོད་ན་ཐང་སྙམ། དེ་ནས་ཁོས་གྲི་
ཞིག་བཟུང་ནས་སྤྱང་ཀིའི་ཕོ་བ་བཤས། དེ་ནས་ཕོ་བའི་ནང་ནས་
རྒན་མོ་ཞིག་དང་ཞྭ་དམར་གོན་པའི་བུ་མོ་ཆུང་ཆུང་གཉིས་ཕྱི་ལ་
མཆོངས། “འཇིགས་སུ་རུང་བ་ཞིག་ལ། སྤྱང་ཀིའི་ཕོ་བའི་ནང་དུ་མུན་
ནག་གིས་ཁེངས་འདུག་”ཅེས་བུ་མོ་དེས་བཤད།
དེ་ནས་བུ་མོ་དེས་རྡོ་ཆེན་པོ་ཞིག་འཁུར་ཡོང་ནས་སྤྱང་ཀིའི་ཕོ་
བའི་ནང་དུ་བཞག་པ་རེད། སྤྱང་ཀི་གཉིད་ལས་སད་རྗེས་འབྲོ་བསམ་
མོད།འོན་ཀྱང་ཕོ་བ་ཧ་ཅང་ལྕི་བས་ས་ལ་འགྱེལ་ནས་ཤི་སོང་བ་རེད།
དེ་ནས་ཁོ་ཚོའི་སེམས་པ་དགའ་བས་ཁེངས། རྔོན་པས་སྤྱང་
ལྤགས་དེ་འཁྱེར་ནས་སོང་། རྨོ་བོ་ལགས་ཀྱིས་བུ་མོས་ཁྱེར་ཡོང་བའི་
བག་སོབ་དང་རྒུན་ཆང་ལ་རོལ། ཞྭ་ཆུང་དམར་པོའི་སེམས་སུ། “རྗེས་
སུ་ཨ་མའི་མངགས་པ་མིན་ན། རང་ཉིད་གཅིག་པུར་ནགས་ཚལ་དུ་
འགྲོ་མི་ཉན་པའི་ཉམས་མྱོང་དེ་ཐོབ།”
མི་རྣམས་ཀྱིས་རྗེས་སུ་ཡང་བཤད་རྒྱུར། ཞྭ་ཆུང་དམར་པོ་ཡང་
རྨོ་བོ་ལ་ཟ་མ་བསྐྱལ་བའི་ལམ་བར་དུ་སྤྱང་ཀི་ཞིག་ལ་འཕྲད་པ་རེད།
ཡིན་ན་ཡང་དེ་དུས་མོ་རང་་གཟབ་གཟབ་ཀྱིས་ལམ་ཆེན་བརྒྱུད་ནས་
ཁོ་ལ་ཁ་ཡ་མ་བྱས་པ་རེད། སྤྱང་ཀི་དེས་ཁ་ཡག་ཁོག་བཙོག་གིས་
འཁྲབ་སྟོན་བྱེད་ཅིང་། བུ་མོ་དེ་གཞན་ཞིག་ལ་འཁྲིད་བསམ་རུང་
བཀོད་པ་མེད་པ་རེད།
རྨོ་བོས།“སྒོ་བརྟན་པོ་རྒྱོབ། སྤྱང་ཀི་ནང་ལ་ཡོང་དུ་མ་འཇུག”
རེ་ཞིག་འགོར་རྗེས། སྤྱང་ཀི་དེས་སྒོ་རྡུང་བྱུང་བ། “རྨོ་བོ་ལགས།
ང་ཞྭ་ཆུང་དམར་པོ་ཡིན་”ཞེས་རྫུན་གཏམ་ལབ་བྱུང་བ་རེད།
ཡིན་ཡང་ཁོ་གཉིས་ཀྱིས་ཁ་ཡ་མ་བྱས་པས། སྤྱང་ཀིས་ཁང་བ་ལ་
བསྐོར་བ་རྒྱག་བཞིན་ཁང་ཐོག་ཏུ་མཆོང་ནས། ས་སྲོད་ཀྱི་སྐབས་སུ་
བུ་མོ་དེ་ཕྱིར་འགྲོ་དུས་ལམ་བར་ནས་མོ་རང་ཁྱུར་མིད་གཏང་བསམ་
ཡོད་པ་རེད།
རྨོ་བོ་ལགས་ཀྱིས་སྤྱང་ཀིའི་ངན་ཇུས་དེ་སྔོན་ནས་ཚོར་བས། སྤྱང་
ཀི་གསོད་པའི་ཐབས་བཀོད་ཅིག་འཐེན། ཁང་བའི་མདུན་དུ་རྡོའི་ཆག་
གཞོང་ཆེན་པོ་ཞིག་ཡོད་པ་རེད། ཁོ་གཉིས་ཀྱིས་དེའི་ནང་དུ་ཆུ་གང་
བླུགས་པ་དང་། དེའི་ནང་དུ་དྲི་ཞིམ་ལྡན་པའི་རྒྱུ་སྐམ་བཙོས་པའི་ཁུ་
བ་མང་པོ་བླུགས་ནས་སྤྱང་ཀི་ལ་མགོ་སྐོར་བཏང་། སྤྱང་ཀིས་དྲི་ཞིམ་
དེ་སྣོམ་ཞིང་ཁང་ཐོག་ནས་མར་ལ་སྐེ་བསྲིངས་བཞིན། མཐར་ལུས་
པོ་མར་ལ་བཞུད་སོང་བས་ཁང་ཐོག་ནས་རྡོའི་ཆག་གཞོང་ཆེན་པོའི་
ནང་དུ་ལྷུང་ནས་ཤི་སོང་།
ཕྱི་ཉིན་ཞོགས་པར། ཞྭ་ཆུང་དམར་པོ་དགའ་སྤྲོའི་ངང་ནས་ཡུལ་
ལ་ལོག རྗེས་ནས་གནོད་པ་བྱེད་མཁན་གཅིག་ཀྱང་མ་བྱུང་ངོ་། །

ཉ་བ་དང་ཁོའི་ཆུང་མ།

སྔོན་ཆད་ཅིག་ལ། ཉ་བ་ཞིག་དང་ཁོའི་ཆུང་མ་གཉིས་མཚོ་འགྲམ་
གྱི་ཁང་རྙིང་ཞིག་གི་ནང་དུ་བསྡད་ཡོད། ཉ་བ་དེ་ཉིན་རྟག་པར་ཉ་
འཛིན་དུ་འགྲོ་ཡོད་བཞིན། ཉིན་ཞིག་ལ། ཁོས་ཉ་རྒྱ་མཚོ་ནང་དུ་བཏང་
རྗེས། དྭངས་ཤིང་གཙང་བའི་ཆུ་བོ་ལ་བལྟས་ཏེ་ཡུན་རིང་ཞིག་ལ་མཚོ་
འགྲམ་དུ་བསྡད། གློ་བུར་དུ་ཉ་རྒྱ་དེ་མཚོ་ནང་དུ་འཐེན་བཞིན་འདུག་
པས། ཁོས་ཉ་རྒྱ་དེ་ཡར་བླངས་ནས་ལྟ་དུས་ཉ་ཁ་ལེབ་ཆེན་པོ་ཞིག་
བཟུང་ཡོད་པ་རེད།
ཡིན་ན་ཡང་ཉ་ཁ་ལེབ་དེས་མི་སྐད་བཤད་ཤེས་པས་ཁོ་རང་ལ་
འདི་ལྟར་བཤད། ཉ་བ་ལགས། ཁྱེད་ཀྱིས་ང་ལ་སྙིང་རྗེ་ཞིག་སྒོམ་རོགས།
དོན་དངོས་སུ་ང་ནི་ཉ་ཁ་ལེབ་ཞིག་མིན་པར་བདུད་ཀྱི་ཆོ་འཕྲུལ་ཕོག་
པའི་རྒྱལ་སྲས་ཤིག་ཡིན། ཡང་གཅིག་བཤད་ན། ཁྱོད་ཀྱིས་ང་རང་
གསོད་པའི་དབང་དུ་བཏང་ནའང་། ངའི་ཤ་འདི་དེ་འདྲའི་ཞིམ་པོ་མིན་
པས་ཁྱོད་ལ་མཚོན་ན་དགེ་མཚན་ཅི་ཡང་མེད། དེས་ཕྱིར་ང་ཕྱིར་ཆུ་
ནང་དུ་གཏང་ནས་འགྲོ་རུ་ཆུགས་རོགས། ཞེས་བཤད་པར།
ཉ་བས། རྒྱུ་མཚན་མང་པོ་ཞིག་བཤད་དགོས་དོན་མི་འདུག སྐད་
ཆ་བཤད་ཤེས་པའི་ཉ་ཞིག་ངས་གཏོང་མི་ཐུབ་པ་ཅི་ཡང་མེད་པས་
གཏོང་ནོ་ཁོ་ཐག་ཡིན། ཞེས་ཁོང་གིས་ཉ་དེ་དྭངས་གཙང་གི་མཚོ་མོའི་
ནང་དུ་ཕྱིར་མངགས། དེ་ནས་ཉ་དེས་ཤུལ་དུ་ཁྲག་རྗེས་རིང་པོ་ཞིག་
འཐེན་ཞིང་ཡུན་གྱིས་མཚོ་ཞབས་སུ་རྐྱལ་ནས་བུད་སོང་།
ཉ་བ་རང་གི་ཁྱིམ་དུ་ལོག་པ་དང་། ཁོའི་ཆུང་མའི་གམ་དུ་སོང་།
ཆུང་མས་བཟའ་ཟླ་ལགས། དེ་རིང་ཁྱེད་ཀྱིས་ཉ་གཅིག་ཀྱང་
འཛིན་མ་ཐུབ་པ་ཅི་ཡིན་ནམ་ཞེས་དྲིས་པར།
ཉ་བས། ཉ་འཛིན་ཐུབ་སོང་། ཡིན་ནའང་དེ་ནི་བདུད་འཕྲུལ་གྱིས་
བརྫུས་པའི་རྒྱལ་སྲས་ཤིག་ཡིན་ཟེར་བས། ངས་ཁོ་རང་སྲོག་ཐར་དུ་
བཏང་བ་ཡིན་ཟེར།
ཆུང་མས། དེ་ན་ཁྱེད་ཀྱིས་རེ་འདུན་གཅིག་ཀྱང་མ་བཤད་དམ་
ཞེས་དྲིས་པར།
ཉ་བས། མ་བཤད།རེ་འདུན་ཅི་ཞིག་འདོན་དགོས་སམ་ཟེར།
ཆུང་མས། དངན་པ་ཞིག་འཐེན་བཞིན་ངེད་གཉིས་ཁང་རྙིང་འདི་
ན་འཚོ་སྡོད་བྱེད་དགོས་པ་ནི་ཅི་འདྲའི་ལས་ངན་ཞིག་རེད། ཁྱེད་ཁོ་
རང་འཚོལ་དུ་སོང་ནས། ངེད་གཉིས་ལ་སྤྲོ་སྐྱིད་ལྡན་པའི་ཁང་པ་ཞིག་
སྟེར་རོགས་ཞུས་དང་ཁོ་རང་གིས་ངེད་གཉིས་ཀྱི་རེ་བ་བསྐང་ཁོ་ཐག་
ཡིན་ཞེས་པར།
ཉ་བས། དེ་འདྲ་བྱེད་པར་འོས་འཚམ་ཞིག་མ་རེད།
ཆུང་མས། ཁྱོད་ཀྱིས་ཁོ་རང་བཟུང་རུང་སྲོག་ཐར་དུ་བཏང་ཡོད་
པས་ངེད་གཉིས་ཀྱི་རེ་བ་སྐོང་ཐུབ་ངེས་ཡིན། ཉ་བ་དེ་ཅུང་མ་འཐད་
ཀྱང་། རང་གི་ཆུང་མའི་རེ་འདུན་སྐོང་ཆེད་མཚོ་ཁར་སོང་།
ཁོ་རང་མཚོ་ཁར་ཐོན་དུས། མཚོ་ཆུ་དེ་ནི་སྔར་བཞིན་དྭངས་
གཙང་ཞིག་མིན་པ་དང་ཁོ་རང་མཚོ་ཁར་ལངས་ནས་འདི་ལྟར་བོས།
“ཉ་ཁ་ལེབ། ཉ་ཁ་ལེབ། མཚོ་ནང་དུ་གནས་པའི་ཉ་ཁ་ལེབ། ཁྱེད་
ཀྱིས་ངའི་སྐད་ཆ་ལ་ཡག་པོ་ཞིག་ཉོན་དང་། ང་ཡི་ཆུང་མས་(llesbill)
ངའི་གང་འདོད་པ་དེ་མི་དགོས་ཟེར།”ཞེས་མཚོ་ནང་མར་བོས་པས།
ཉ་ཁ་ལེབ་དེ་ཚུར་རྐྱལ་ཡོང་ནས་འདི་ལྟར་དྲིས། མོ་རང་ལ་ཅི་
དགོས་ཟེར།
ཉལ་བས། ངས་ཁྱེད་རང་སྲོག་ཐར་དུ་བཏང་ཡོད་སྟབས། ཆུང་
མས་ཁྱེད་ལ་རེ་འདུན་ཞིག་འདོན་གྱི་འདུག མོ་རང་ཁང་རྙིང་དེ་རུ་
འདུག་མི་འདོད་པས་སྤྲོ་སྐྱིད་ཁང་ཞིག་མཁོ་ཞེས་བཤད།
ཉ་ཁ་ལེབ་ཀྱིས། ཁྱེད་རང་ཕྱིར་ཕེབས་དང་། མོ་རང་གི་རེ་བ་
བསྐང་ཆོག་ཅེས་བཤད།
དེ་ནས་ཉ་བ་དེ་ཕྱིར་ལ་ཐོན་རྗེས། ཆུང་མ་དེ་སྤྲོ་སྐྱིད་ཁང་ཞིག་གི་
མདུན་དུ་ལངས་ནས་བསྡད་ཡོད། ཆུང་མས་ཁྱོ་ག་ཁྱེད་རང་ནང་དུ་
ཕེབས།ད་ལྟ་དངོས་གནས་སྐྱིད་པོ་འདུག་ཅེས་བཤད།
སྤྲོ་སྐྱིད་ཁང་དེ་ལ་ར་སྐོར་ཞིག་ཡོད་ལ། ད་དུང་མགྲོན་ཁང་ཞིག་
དང་ཉལ་ཁང་ཞིག་ཡོད་པ་དེའི་ནང་དུ་མལ་ཁྲི་ཞིག་ཀྱང་བཞག་ཡོད།
དེ་ནས་ཇ་ཁང་ཞིག་དང་མཛོད་ཁང་ཞིག་ཀྱང་ཡོད་པ་རེད། ཚང་མའི་
ནང་དུ་ཁྱིམ་ཚང་ཞིག་ལ་མཁོ་བའི་དངོས་པོ་ཡོད་ཚད་ཡོད། གཞན་
ཡང་ཁྱིམ་བྱ་གསོ་སའི་ར་སྐོར་ཆུང་ཆུང་ཞིག་དང་ཚོད་མ་འདེབས
སའི་ར་སྐོར་ཆུང་ཆུང་ཞིག་ཀྱང་ཡོད།
ཆུང་མས། ལྟོས་དང།ཅི་འདྲའི་མཛེས་པ་ལ།
ཁྱོ་གས།ངེད་གཉིས་འདི་ནས་སྤྲོ་སྐྱིད་ཀྱི་འཚོ་བ་རོལ།
ཆུང་མསའཚོ་བ་རོལ་དགོས་མིན་ད་དུང་བསམ་བློ་གཏོང་དགོས་
འདུག
དེ་ནས་ཁོ་གཉིས་ཀྱིས་ཟ་མ་ཟོས་རྗེས་ངལ་གསོ་བྱས།
དེ་ལྟར་ཁོ་གཉིས་ཀྱིས་གཟའ་འཁོར་གཉིས་ཙམ་ལ་འཚོ་བ་རོལ་
རྗེས། ཉིན་ཞིག་ལ། ཆུང་མས་ཁྱོ་ག་ལགས། “ཁང་བ་འདི་ཅུང་ཆུང་
དྲགས་འདུག སྒོ་ར་དང་ལྡུམ་ར་ཧ་ཅང་ཆུང་ཆུང་འདུག་པས། ཉ་ཁ་
ལེབ་ཀྱིས་འུ་གཉིས་ལ་ཁང་བ་འདི་ལས་ཆེ་བ་ཞིག་བྱིན་ན་ཆོག་པས།
ང་རང་རྡོ་ཡིས་བསྐྲུན་པའི་ཕོ་བྲང་ནང་དུ་སྡོད་བསམ་གྱི་འདུག ཁྱོད་
རང་མྱུར་དུ་ཉ་ཁ་ལེབ་དེ་འཚོལ་སར་སོང་ཞེས་བཤད།”
ཉལ་བས “ཆུང་མ་ལགས། སྤྲོ་ཁང་འདི་ནས་མི་འདུག་པར། ཕོ་
བྲང་ནང་དུ་བསྡད་ནས་ཅི་བྱེད།” ཆུང་མས་ཉོག་གཏམ་མ་བཤད།
“ཁྱེད་རང་ཉ་ཁ་ལེབ་དེ་འཚོལ་དུ་སོང་། ཁོས་འུ་གཉིས་ཀྱི་རེ་བ་
སྐོང་ཐུབ་ངེས་ཡིན།”
ཉ་བས“ཆུང་མ་ལགས། ཉ་ཁ་ལེབ་ཀྱིས་འུ་གཉིས་ལ་སྤྲོ་ཁང་ཞིག་
བྱིན་ཟིན་པས། དེ་ལྟར་བཤད་ན་འོས་འཚམ་ཞིག་མ་རེད་ལ། ང་འདི་
འདྲའི་མགྱོགས་པོར་འགྲོ་འདོད་མེད་པར་མ་ཟད་འདི་ལྟར་བྱས་ན་ཉ་
ཁ་ལེབ་ཁོང་ཁྲོ་ཟ་རྒྱུ་རེད་”ཅེས་བཤད་ཀྱང་།
ཉ་བ་སེམས་པ་སྐྱོ་བཞིན་མི་འགྲོ་ཐབས་མེད་བྱུང་བས་སོང་།
ཁོ་རང་མཚོ་ཁར་ཐོན་དུས། མཚོ་མོ་དེ་ནི་སྔར་ལྟར་ལྗང་མདོག་
དང་། སེར་མདོག་བཀྲ་བ་ཞིག་མ་ཡིན་པར་སྨུག་ཅིང་སྔོ་ནག་པ། ཐལ་
མདོག་ཅན་གྱི་ངོ་བོར་གནས་ཡོད། ཡིན་ཡང་། ཁོ་རང་མཚོ་ཁར་
འགྲེངས་ནས་འདི་ལྟར་བོས“ཉ་ཁ་ལེབ། ཉ་ཁ་ལེབ། མཚོ་ནང་དུ་
གནས་པའི་ཉ་ཁ་ལེབ། ཁྱེད་ཀྱིས་ངའི་སྐད་ཆ་ལ་ཡག་པོ་ཞིག་ཉོན་
དང་། ངའི་ཆུང་མས་ངའི་གང་འདོད་པ་དེ་མི་དགོས་ཟེར་”ཞེས་བོས།
ཉ་ཁ་ལེབ་དེས “དེ་ན་མོ་རང་ལ་ཅི་ཞིག་མཁོ་ཟེར།”
ཉལ་བས་སྐྱོ་ཉམས་ཤིག་སྟོན་བཞིན་འདི་ལྟར་བཤད། “མོ་རང་རྡོ་
ཡིས་བཟོས་པའི་ཕོ་བྲང་ནང་དུ་འཚོ་བ་རོལ་ན་འདོད་པ་རེད།”
ཉ་ཁ་ལེབ་ཀྱིས། “ཁྱེད་རང་ཕྱིར་སོང་དང་མོ་རང་སྔོན་ཚུད་ནས་
སྒོའི་མདུན་དུ་འགྲེང་ནས་བསྡད་ཡོད།”
དེ་ནས་ཉ་བ་དེ་ཁ་ཕྱིར་འཁོར་ཏེ་ལམ་ལ་ཆས། ལམ་བར་ནས་
ཁོང་གིས་རང་ཉིད་ཁྱིམ་ལ་ལོག་བཞིན་ཡོད་སྙམ། འོན་ཀྱང་ཁོང་རང་
ས་གནས་སུ་སླེབས་སྐབས་དེར་རྡོ་ཡིས་བཟོས་པའི་ཕོ་བྲང་ཆེན་པོ་
ཞིག་ཡོད་པ་མ་ཟད། ཁོང་གི་ཆུང་མ་ཡང་ཕོ་བྲང་གི་སྐས་ལ་འཛེག་སྟེ་
ནང་དུ་འགྲོ་གྲབས་བྱས་ནས་བསྡད་ཡོད། ཆུང་མས་ཁོང་གི་ལག་པར་
འཇུས་ཏེ་ནང་དུ་ཤོག་ཅེས་བཤད། དེ་ནས་ཉ་བ་རང་གི་ཆུང་མ་དང་
ལྷན་ཏུ་ཕོ་བྲང་ནང་ཕྱིན།
ཕོ་བྲང་ནང་གི་ཚོམས་ཆེན་རྡོ་ཀ་མ་རུས་གྲུབ་ཡོད་ལ། འཁོར་
གཡོག་མང་པོས་ཁོང་གཉིས་ལ་སྣེ་ལེན་བྱས་ཤིང་ཕོ་བྲང་གི་སྒོ་རེ་
རེ་བཞིན་ཁོ་གཉིས་ལ་ཕྱེ་བ་རེད། ཕོ་བྲང་གི་གྱང་ངོས་ནི་ཡིད་དབང་
འཕྲོག་པའི་ལྡེབས་རིས་དང་། གསེར་གྱིས་བཟོས་པའི་མདུན་ཅོག
ཁང་པའི་ཐོག་པང་ནས་མར་ཁྲ་ལམ་ལམ་གྱི་དཔྱང་བཞུ་དཔྱངས་བ་
དང་། ཁང་མིག་ཚང་མའི་ནང་དུ་ས་གདན་བཏིང་ཡོད་ལ། ཅོག་ཙེའི་
སྒང་ལ་ཟས་རིགས་སྣ་ཚོགས་ཚད་ལས་བརྒལ་བ་མར་མ་ལྷུང་བར་དུ་
བརྩེགས་ཡོད། ཕོ་བྲང་གི་རྒྱབ་ལོག་ནས་ར་སྐོར་ཆེན་པོ་ཞིག་ཡོད་ལ་
དེའི་ནང་དུ་རྟ་ནོར་གསོས་ཡོད། དེ་ནས་མཛེས་སྡུག་གི་མེ་ཏོག་ལྡུམ་ར་
ཞིག་ཡོད་ལ་དེའི་ནང་དུ་མེ་ཏོག་སྣ་བརྒྱ་དང་ཤིང་ཏོག་སྣ་ཚོགས་ཡོད།
ད་དུང་རྒྱང་མི་རིང་བའི་ས་ན་ནགས་ཚལ་ཞིག་དང་དེའི་ཁྲོད་དུ་སྲོག་
ཆགས་སྣ་ཚོགས་འཚོ་སྡོད་བྱེད་ཀྱི་ཡོད་པ་སོགས་ཆ་རྐྱེན་ཕུན་སུམ་
ཚོགས་པ་ཚང་ཡོད་པས། འདི་ནི་གང་ཟག་སུ་ཡིན་ཡང་དགོས་འདོད་
སྐོང་ཐུབ་པའི་ཁོར་ཡུག་ཅིག་ཡིན།
ཆུང་མས་འདི་ལེགས་པོ་མི་འདུག་གམ་ཅེས་དྲིས་པར། ཁྱོ་
གས་“འདུགཧ་ཅང་ལེགས་པོ་འདུགའུ་གཉིས་མཛེས་སྡུག་ལྡན་པའི་ཕོ་
བྲང་འདིའི་ནང་དུ་བློ་ཡིད་ཚིམས་ནས་འཚོ་བ་རོལ་ཆོག་”ཅེས་བཤད།
ཆུང་མས། བལྟ་ཆོག་གི་རེད། མལ་ཁྲིའི་སྟེང་དུ་ཉལ་ཞེས་བཤད་
ནས་ཁོང་གཉིས་གཉིད་ཁུག་ཏུ་བུད་སོང་།
ཕྱི་ཉིན་ཞོགས་པར་ཆུང་མ་སྔོན་དུ་གཉིད་ལས་སད་སྐབས་ནམ་
ལངས་ཙམ་རེད། མོ་རང་གིས་མལ་ཁྲིའི་སྒང་ནས་ཕྱི་རོལ་གྱི་བརྗིད་
ཉམས་དོད་པོའི་ཡུལ་ལྗོངས་མཐོང་ཐུབ། མོས་ཁྱོ་གར་གྲུ་མོས་ཤིག་
བསྣུན་ནས། ཚེ་གྲོགས་ལགས། ཡར་ལངས་ཏེ་སྒེའུ་ཁུང་ཕྱི་རོལ་ལ་
ལྟོས་དང་ཞེས་འབོད་སྐབས། ཁྱོ་ག་ནི་གཉིད་སད་ཙམ་ཡིན་པས་
མལ་སའི་ནང་དུ་འགུལ་ཙམ་འགུལ་ཙམ་བྱས་ཏེ་བསྡད་ཡོད། ལྟོས་
དང་། ངེད་གཉིས་ས་ཆ་འདིའི་རྒྱལ་པོར་བསྡད་ན་མི་ཆོག་གམ། ཞེས་
དྲིས་པར།ཁྱོ་ག་ན་རེ། ཨ་ཙི་ཆུང་མ། ངེད་གཉིས་ཅིའི་ཕྱིར་ས་ཆ་འདིའི་
རྒྱལ་པོ་བྱེད་འདོད་ཡོད། ང་རྒྱལ་པོར་འདུག་འདོད་མི་འདུག་ཟེར།
བཟའ་ཟླ་ལགས། བཟའ་ཟླ་ལགས།
ཆུང་མས “ཁྱེད་རང་འདུག་མི་འདོད་ན། ང་རང་འདུག་འདོད་
ཡོད།”
ཁྱོ་གས་“ཆུང་མ་ལགས། ཁྱེད་རང་རྒྱལ་པོ་བསྡད་ནས་ཅི་བྱ།
ངས་ཉ་ཁ་ལེབ་ལ་དེ་ལྟར་བཤད་མི་ཕོད།”
ཆུང་མས་ཁོ་ལ་རྒོལ་ལན་སློག་བཞིན་བཤད་མི་ཕོད་པ་ཅི་
ཡིན།“ཁྱེད་རང་ད་ལྟ་མྱུར་དུ་སོང་།”
དེ་ནས་ཉ་བ་དེ་མི་འགྲོ་ཐབས་མེད་བྱུང༌། ཆུང་མ་རྒྱལ་པོར་
འདུག་དགོས་པ་དྲན་ཚེ། རང་སེམས་སྐྱོ་བས་ཁེངས་འགྲོ་བ་རེད།
“འདི་ནི་རྩ་བ་ནས་འོས་འཚམ་ཞིག་མ་རེད་བསམས་ཀྱང་། ཁོ་
རང་མི་འགྲོ་ཐབས་མེད་རེད།”
ཁོ་རང་མཚོ་འགྲམ་ལ་ཐོན་དུས། ཆུ་ནི་རྙོག་པོར་གྱུར་ཡོད་ལ།
མཚོ་གཤམ་ནས་འཕྱུར་ཡོང་པའི་མཚོ་རླབས་ལ་སྐྱུག་བྲོ་བའི་དྲི་ངན་
ཞིག་འཐུལ།ཁོ་རང་མཚོ་ཁར་ལངས་ནས་འདི་ལྟར་བཤད་བྱུང་།
“ཉ་ཁ་ལེབ། ཉ་ཁ་ལེབ། མཚོ་ནང་དུ་གནས་པའི་ཉ་ཁ་ལེབ། ཁྱེད་
ཀྱིས་བདག་ལ་ཚུར་ཉོན་དང་། བདག་གི་ཆུང་མས(llesbill)ངས་གང་
འདོད་པ་དེ་མི་དགོས་ཟེར།” ཞེས་མཚོ་ནང་མར་སྐད་ཤུགས་ཆེན་པོས་
བོས།
ཉ་ཁ་ལེབ་ཀྱིས། “དེ་ན་མོ་རང་ལ་ཅི་ཞིག་མཁོ་བ་རེད།”
ཉ་བས “མོ་རང་རྒྱལ་པོ་ལ་འདུག་འདོད་པ་རེད།”
ཉ་ཁ་ལེབ་ཀྱིས་ཁྱེད་རང་ཕྱིར་སོང་དང་མོ་རང་གི་རེ་བ་འགྲུབ་
ཟིན། ཞེས་བཤད།
ཉ་བ་ཕྱིར་ཐོན་རྗེས། སྔར་གྱི་ཕོ་བྲང་དེ་ཇེ་ཆེར་གྱུར་ཡོད་ལ། དེ་
དང་ལྷན་དུ་བརྗིད་ཉམས་དོད་པའི་མཁར་རྫོང་མཐོན་པོ་ཞིག་བཞེངས་
ཡོད། སྲུང་དམག་ཕྲེང་གཅིག་ཕོ་བྲང་གི་མདུན་སྒོ་སྲུང་ནས་ཡོད་པ་
དང་། มམཐའ་འཁོར་དུ་དམག་མི་མང་པོས་རོལ་མོ་རྡུང་བཞིན་ཕར་
འགྲོ་ཚུར་འོང་བྱེད་བཞིན་ཡོད། དངོས་པོ་ཚང་མ་གསེར་དང་རྡོ་ཀ་
མ་རུས་གྲུབ་པ་དང་། ཕོ་བྲང་དེ་ནི་མཛེས་སྡུག་གི་གཟི་འོད་འཕྲོ་ཞིང་
འཁོར་གཡོག་གིས་ཁོ་རང་ལ་སྒོ་མོ་རེ་རེ་བཞིན་ཕྱེས།
ཁོ་རང་གི་ཆུང་མ་དེ་ནི་རྡོ་རྗེ་ཕ་ལམ་དང་གསེར་གྱིས་གྲུབ་པའི་
ཁྲི་མཐོན་པོ་ཞིག་གི་ཐོག་ཏུ་བཞུགས་ཡོད་ལ། མོ་རང་གི་མགོ་ལ་
གསེར་གྱི་དབུ་རྒྱན་ཆེན་པོ་ཞིག་གྱོན་ཞིང་། ལག་ཏུ་གསེར་དང་རྡོ་
རིགས་ཀྱི་རིན་པོ་ཆེ་བཅས་ཀྱིས་གྲུབ་པའི་དབྱུག་གུ་ཞིག་བཟུང་ཡོད་
ལ༑གཡས་གཡོན་དུ་འཁོར་གཡོག་མང་པོས་བསྲུངས་ནས་ཡོད།
ཁྱོ་གས།ཆུང་མ་ལགས།ཁྱེད་རང་དངོས་གནས་རྒྱལ་མོ་ལ་བསྡད་
པ་ཡིན་ནམ།ཞེས་དྲིས་པར།
“ཆུང་མས་ཡིན་ལགས། ད་ལྟ་ང་རང་རྒྱལ་མོ་ཡིན། ཞེས་ལན་
བཏབ།”
ཁོ་རང་རྒྱལ་མོའི་གམ་དུ་སོང་ཏེ་རྒྱལ་མོར་བལྟས་ནས་ཅུང་
བསྡད་རྗེས་འདི་ལྟར་བཤད། ཆུང་མ་ལགས། ཁྱེད་རང་རྒྱལ་མོར་གྱུར་
བ་འདི་ནི་ཧ་ཅང་གི་གནས་ཚུལ་བཟང་བོ་ཞིག་རེད། ད་ནི་འུ་གཉིས་
ཀྱིས་ཅི་དང་གང་ཞིག་ལ་ཡང་ཐོབ་རེ་དང་ཧམ་སེམས་མི་འཆང་
དགོས།ཞེས་བརྗོད་པར།
རྒྱལ་མོའི་འདོད་འདུན་སྔར་བཞིན་འཛད་མཐའ་མེད་པས། ཉ་
བར་འདི་ལྟར་བརྗོད། མིན། ཚེ་གྲོགས་ལགས། དུས་ཚོད་ངའི་ལག་ཏུ་
ཡོད། ང་རང་དོན་མེད་དུ་ཡུད་ཙམ་ཡང་འདུག་མི་བཟོད་པས། ཁྱེད་
རང་ཉ་ཁ་ལེབ་སར་སོང་ཞིག ང་རང་རྒྱལ་མོ་ཡིན་ཡང་། ད་ནི་ང་ངེས་
པར་དུ་གོང་མར་འདུག་དགོས། ཉ་བ་ན་རེ། ཨ་ཙི། ཆུང་མ་ལགས།
ཁྱེད་རང་ཅིའི་ཕྱིར་གོང་མར་འདུག་འདོད་པ་ཡིན་ནམ། ཞེས་དྲིས་ཀྱང་།
མོ་རང་གིས་མུ་མཐུད་དུ། ཚེ་གྲོགས་ལགས། མྱུར་དུ་སོང་ཞིག ང་གོང་
མར་འདུག་འདོད་ཡོད། ཉ་བས་ཆུང་མ་ལགས། ཉ་ཁ་ལེབ་ལ་འདི་ལྟ་
བུའི་ནུས་པ་མེད། ངས་ཀྱང་དེ་ལྟར་བཤད་མི་ཕོད། རྒྱལ་ཁམས་ཡོངས་
ལ་གོང་མ་གཅིག་ཁོ་ན་ལས་མེད་པས། ཁོང་གིས་ཁྱོད་དེར་བསྐོ་ཐུབ་
རྒྱུ་མ་རེད།ཁོང་གིས་དེ་ལྟར་བྱེད་ཐུབ་རྒྱུ་མ་རེད།
དེ་ནས་ཆུང་མས་ཁྱེད་ཀྱིས་ཅི་ཟེར། ང་རྒྱལ་མོ་ཡིན། ཁྱོད་ངའི་ཁྱོ་
ག་རེད།ཁྱོད་འགྲོ་རྒྱུ་ཡིན་ནམ་མིན།མྱུར་དུ་སོང་ཡ།ཁོང་གིས་ང་རྒྱལ་
མོར་བསྐོ་ཐུབ་སོང་ན་གོང་མར་བསྐོ་མི་ཐུབ་ས་མེད།ཅེས་བཤད།
ཡང་མི་འགྲོ་ཐབས་མེད་བྱུང་། སེམས་སུ་དངངས་སྐྲག་གིས་
ཁེངས་པའི་ཉ་བ་མཚོ་ཁར་འགྲོ་བའི་ལམ་བར་ན་ཡོད། ཁོང་གིས་ད་
ནི་རྒྱལ་མོའི་བྱ་སྤྱོད་དེ་ལ་མཇུག་ལེགས་པོ་ཞིག་བསྒྲིལ་རྒྱུ་མེད་པ་
འདྲ། གོང་མར་བསྐོ་དགོས་ཞེས་པའི་རེ་སྐུལ་དེ་ནི་ངོ་ཚ་བྱེད་ཅིག་
རེད། ཉ་ཁ་ལེབ་བྱ་སྤྱོད་འདི་ལ་ཡིད་ཐང་ཆད་རྒྱུ་རེད་བཅས་བསམ་
བྲོ་སྣ་ཚོགས་གཏོང་བཞིན་མཚོ་ཁར་སླེབས། མཚོ་མོ་དེའི་ནང་རོལ་
ནས་ཚུར་ནག་ཅིང་ཚང་ཚིང་ཆེ་ལ་ཧ་ཅང་ཚ་བའི་མཚོ་རླབས་འཕྱུར་
བཞིན་ཡོད། སྐབས་དེར་ཁོང་གི་མགོ་ཐོག་ནས་ལྷགས་རླུང་དྲག་པོ་
ཞིག་གཡུགས་ཏེ་ཆུ་བོ་ལ་ཡང་འཇིགས་སྣང་སྐྱེ་པར་བྱས། དེ་ནས་ཉ་
བ་མཚོ་ཁར་འགྲེང་ནས། ཉ་ཁ་ལེབ། ཉ་ཁ་ལེབ། མཚོ་ནང་དུ་གནས་
པའི་ཉ་ཁ་ལེབ། ཁྱེས་ཀྱིས་བདག་ལ་ཚུར་ཉོན་དང་། བདག་གི་ཆུང་
མས (llesbill)ངའི་གང་འདོད་པ་དེ་མི་དགོས་ཟེར། ཞེས་མཚོ་ནང་མར་
སྐད་ཤུགས་ཆེན་པོས་བོས།
ཉ་ཁ་ལེབ་ཀྱིས་མོ་རང་ལ་ཅི་ཞིག་མཁོ་བ་རེད་ཅེས་དྲིས་པར།
ཉལ་བས་མོ་རང་གོང་མ་ལ་འདུག་བསམ་པ་རེད་ཟེར།
ཡང་ཉ་ཁ་ལེབ་ཀྱིས་ཁྱེད་རང་ཕྱིར་སོང་དང་།ད་ལྟ་མོ་རང་གོང་མ་
ལ་བསྡད་ཡོད་ཟེར།
དེ་ནས་ཉ་བ་དེ་ཕྱིར་ལོག་པ་དང་། སྔར་ཡོད་ཀྱི་ཕོ་བྲང་ཧྲིལ་པོ་
འོད་མདངས་རྒྱས་པའི་རྡོ་ཀ་མ་རུ་བཟོ་བསྐྲུན་བྱས་ཤིང་གསེར་དང་།
རྡོ་ཀ་མ་རུ་དཀར་པོ་ཡིས་བརྒྱན་པའི་སྐུ་འདྲ་ཞིག་གསར་དུ་བཞེངས་
ཡོད། སྲུང་དམག་རྣམས་ཀྱིས་སྒོ་ཆེན་ཕྱི་རོལ་ན་ཏྭམ་གླིང་འབུད་ཅིང་
རྔ་རྡུང་བ་སོགས་རོལ་ཆའི་རིགས་སྣ་ཚོགས་འཁྲོལ་བཞིན་དམག་རྩེད་
བྱེད། ཕོ་བྲང་གི་ནང་དུ་སྐུ་དྲག་དང་མི་དྲག གུང་རིམ་པ་སོགས་གྲལ་
རིམ་གྱི་གོ་གནས་མི་དམན་པ་རེ་ཡོད་མཁན་དག་གིས་ཀྱང་གཡོག་
པོ་རྣམས་དང་འདྲ་བར་ཡར་རྒྱུགས་མར་རྒྱུགས་བྱེད་བཞིན་ཡོད། ཁོང་
ཚེས་ཉ་བར་གསེར་ལས་བཟོས་པའི་ཕོ་བྲང་གི་སྒོ་ཕྱེ་སྟེ་བསུ་མ་བྱས།
ཁོ་རང་ཕོ་བྲང་ནང་དུ་ཕྱིན་ནས་ཆུང་མ་ཡོད་སར་སོང་དུས། ཆུང་མ་
ནི་ལེ་དབར་གཉིས་ཙམ་གྱི་མཐོ་ཚད་ཡོད་པའི་གསེར་ཁྲི་ལ་བཞུགས
ཏེ༑ མགོ་ལ་གསེར་གྱིས་བཟོས་ཤིང་མཐའ་རུ་མུ་ཏིག་དང་པདྨ་རཱ་གས་
མཛེས་པར་སྤྲས་པའི་དབུ་རྒྱན་ཆེན་པོ་ཞིག་གྱོན་ཞིང་། ལག་པ་གཅིག་
གིས་དབྱུག་པ་བཟུང་ཞིང་གཞན་པས་དཀྱིལ་འཁོར་ཞིག་བཟུང་སྟེ་
ཉམས་དོད་པོའི་ངང་བཞུགས་ཡོད། སྐུ་སྲུང་བ་རྣམས་ནི། ཆེས་ཆེ་བ་
ནས་མགོ་བརྩམས་ཏེ་ཆེས་ཆུང་བའི་བར་གོ་རིམ་ལྡན་པའི་ངང་།རྒྱལ་
མོའི་འགྲམ་ན་བསྟར་གཉིས་བསྒྲིགས་ཏེ་འགྲེང་ཡོད། དེ་བཞིན་རྒྱལ་
སྲས་དང་གུང་རིམ་པ་མང་པོ་ཡང་མོ་རང་གི་མདུན་དུ་ལངས་ཡོད། དེ་
ནས་ཉ་བ་ཁོང་ཚོའི་དཀྱིལ་དུ་སོང་ནས། ཆུང་མ་ལགས། ད་ལྟ་ཁྱོད་
རང་གོང་མར་བསྡད་ཡོད་དམ། ཞེས་དྲིས་པར། ཆུང་མས་ཡིན། ང་ད་
ལྟ་གོང་མ་ཡིན་ཟེར། ཁོ་རང་ཆུང་མའི་གམ་དུ་སོང་ཏེ་མོ་ལ་བལྟས་
ནས་ཅུང་བསྡད་རྗེས་འདི་ལྟར་བཤད། ཆུང་མ་ལགས། ཁྱེད་རང་གོང་
མར་གྱུར་བ་འདི་ནི་ཧ་ཅང་གི་གནས་ཚུལ་བཟང་བོ་ཞིག་རེད། ད་ནི་
འུ་གཉིས་ཀྱིས་ཅི་དང་གང་ཞིག་ལ་ཡང་ཐོབ་རེ་དང་ཧམ་སེམས་མི་
འཆང་། ཞེས་བརྗོད་པར། ཆུང་མས། ཁྱོ་ག་ལགས། ཁྱོད་དེར་ལངས་
བསྡད་ནས་ཅི་བྱེད།
བཟའ་ཟླ་ལགས། བཟའ་ཟླ་ལགས། ད་ལྟ་ང་རང་གོང་མ་བསྡད
ཡོད་མོད། འོན་ཀྱང་ང་རང་ཆོས་དཔོན་བྱེད་འདོད་ཡོད། ཅེས་བཤད་
པར།ཉ་བས། ཨ་ཙི།ཆུང་མ་ལགས། ད་ཁྱོད་ལ་མི་མཁོ་པ་ཅི་ཞིག་ཡོད།
ཡེ་ཤུའི་ཆོས་ལུགས་ལ་ཆོས་དཔོན་གཅིག་མ་གཏོགས་མེད་པས་ཉ་ཁ་
ལེབ་ལ་འདི་ལྟ་བུའི་ནུས་པ་ཞིག་གང་ན་ཡོད། ཁྱོ་ག་ལགས། ང་རང་
ཆོས་ཀྱི་གོང་མ་བྱེད་ན་འདོད་པས་ཁྱེད་རང་མྱུར་དུ་སོང་། ང་དེ་རིང་
ངེས་པར་དུ་ཆོས་དཔོན་ལ་འདུག་དགོས་ཟེར།
ཆུང་མ་ཡ། ངས་ཉ་ཁ་ལེབ་ལ་དེ་ལྟར་བཤད་མི་ཕོད། དེ་ནི་ཚད་
ལས་བརྒལ་བའི་རེ་འདུན་ཞིག་ཡིན་པས། དེ་ལྟར་ཞུས་ན་མཇུག་
འབྲས་ལེགས་པོ་ཞིག་འབྱུང་མི་སྲིད། ཉ་ཁ་ལེབ་ཀྱིས་ཁྱོད་ཆོས་དཔོན་
ལ་བསྐོ་མི་ནུས། “ཆོག་གི ཁྱེད་ཀྱིས་ཉོག་གཏམ་མ་བཤད། ཉ་ཁ་ལེབ་
ལ་ང་རང་གོང་མར་བསྐོ་པའི་ནུས་པ་ཡོད་ན་ཆོས་དཔོན་ལ་བསྐོ་བའི་
ནུས་པ་ཡོད་ངེས་ཡིན། ཁྱེད་རང་མྱུར་དུ་སོང་། ད་ལྟ་ང་རང་གོང་མ་
ཡིན།ཁྱོད་ནི་ངའི་ཁྱོ་ག་རེད།ཁྱོད་འགྲོ་རྒྱུ་ཡིན་ནམ་མིན།”ཞེས་བཙན་
པོ་བཀའ་བཏང་བས།
ཉ་བས་མོ་རང་གི་བཀའ་དང་ལེན་མི་བྱེད་ཐབས་མེད་བྱུང་། དེ་
ནས།ཡ་ཆུང་སེམས་སུ་དངངས་སྐྲག་གིས་ཁེངས་ཤིང་། ལུས་ཡོངས་ན་
བ་དང་། རྐང་ལག་རྣམས་འདར་སིག་རྒྱག་བཞིན། ཉ་བ་དེ་ཡང་ལམ་
ལ་ཆས་དགོས་བྱུང་། མུན་ནག་པའི་ཕྱི་དྲོ་སླེབས་དུས་ན། ས་སྒང་ན་
ལྷགས་རླུང་ལྡང་ཞིང་།ནམ་མཁའ་རུ་སྤྲིན་ནག་འཁྲིགས། ལྗོན་ཤིང་གི་
ལོ་མ་རྣམས་རླུང་གིས་གང་སར་ཁུར། ལྷག་ལྷོག་ཏུ་གདུ་ཞིང་འཇིགས་
རུང་གི་ངར་སྐད་ཅིག་སྒྲོག་བཞིན། མཚོ་རླབས་ནི་མཚོ་ངོགས་སུ་འཕྱོ་
བཞིན་གདའ། ཅུང་ཟད་ཐག་རིང་ས་ཤིག་ན། རླབས་ཀྱིས་གཡུགས
གཡུགས་པས། དཀའ་སྡུག་གི་རི་མོ་རྣམ་འགྱུར་ལ་གསལ་ལྷང་ངེར་
ཕབ་ཡོད་པའི་གྲུ་པ་འགའ་མཐོང་། ནམ་མཁའི་དབུས་སུ་མཐིང་
མདོག་གི་སྤྲིན་པ་ཅུང་ཟད་ཡོད་པ་ལས་གཞན་ཕྱོགས་ཡོངས་སུ་
སྤྲིན་དམར་གྱིས་ཁྱབ་ཅིང་། འཇིགས་སུ་རུང་པའི་རླུང་འཚུབ་གཡུག་
ལ་དྲག་ཆར་བབས། ཡི་ཆད་པའི་ཉ་བ་མཚོ་ཁར་ལངས་ཏེ་འདི་ལྟར་
བརྗོད། ཉ་ཁ་ལེབ། ཉ་ཁ་ལེབ། མཚོ་ནང་དུ་གནས་པའི་ཉ་ཁ་ལེབ། ཁྱེད་
ཀྱིས་བདག་ལ་ཚུར་ཉོན་དང་། བདག་གི་ཆུང་མས( llesbill)ངའི་གང་
འདོད་པ་དེ་མི་དགོས་ཟེར།
ཉ་ཁ་ལེབ་ཀྱིས།དེ་ན་མོ་ལ་ཅི་དགོས་སམ་ཞེས་དྲིས་པར།མོ་ཆོས་
དཔོན་བྱ་རྒྱུ་ཡིན་ཟེར། ཡང་ཉ་ཁ་ལེབ་ཀྱིས།ཁྱིམ་ལ་སོང་ཞིགམོ་ཆོས་
དཔོན་ལ་བསྡད་ཡོད།
དེ་ནས་ཉ་བ་ཕྱིར་རང་ཁྱིམ་དུ་ལོག་དུས། ཁོའི་མིག་མདུན་དུ་
འཆར་བ་ནི་ཕོ་བྲང་མང་པོས་མཐའ་ནས་བསྐོར་པའི་ཆོས་ཁང་ཆེན་
མོ་ཞིག་རེད། ཁོས་རང་ཉིད་ལ་ཨུ་ཚུགས་བྱས་ཏེ་མི་ཚོགས་མང་པོ་
བརྒྱུད་ཆོས་ཁང་ནང་དུ་ཕྱིན། ཆོས་ཁང་ནང་གི་དངོས་པོ་ཡོད་ཚད་
ལ་འོད་སྣང་སྟོང་ཕྲག་དང་སྟོང་ཕྲག་གིས་ཀུན་ནས་གསལ་བར་བྱས་
ཡོད། ཁོང་གི་ཆུང་མའི་ལུས་ལ་གསེར་གྱི་གཟབ་གོས་གྱོན་ཡོད་ལ།
མགོ་ལ་གསེར་གྱི་དབུ་རྒྱན་ཆེན་པོ་གསུམ་གོན་ནས་སྔར་ལས་མཐོ་
བའི་ཁྲི་ཞིག་གི་ཐོག་ཏུ་བཞུགས་ཡོད་པ་རེད། ཆོས་ཚོགས་ཁྲོད་ཀྱི་སྐུ་
དྲག་མང་པོ་མོ་རང་གི་འགྲམ་དུ་བསྡད་ཡོད་ལ། གཡས་གཡོན་དུ་འོད་
མདངས་བཀྲ་བའི་མཆོད་མེ་ཧ་ཅང་ཆེན་པོ་དང་ཅུང་ཆུང་བ་བཅས་གོ་
རིམ་ལྟར་སྒྲོན་ཡོད། གནམ་འོག་གི་གོང་མ་དང་རྒྱལ་པོ་ཚང་མས་མོ་
རང་ལ་ཕྱག་འཚལ་བཞིན་ཡོད་པ་རེད།
ཆུང་མ་ལགས། ཁྱེད་རང་ངོ་མའི་ཆོས་ཀྱི་གོང་མ་ལ་བསྡད་པ་
ཡིན་ནམ་ཞེས་དྲིས།
ཡིན་ལགས། ང་རང་ཆོས་ཀྱི་གོང་མ་ཡིན་ཟེར།
ཁོ་རང་ཆུང་མའི་གམ་དུ་བཅར་ནས་མོ་རང་ལ་གཟེངས་བསྟོད་
བྱེད་བཞིན་མོ་རང་ནི་དོན་དངོས་གཟི་འོད་འཕྲོ་བའི་ཉི་མ་ཞིག་དང་
འདྲ་བ་རེད། ཆུང་མ་ལགས། ཁྱེད་རང་ཆོས་ཀྱི་གོང་མ་ལ་བསྡད་པ་
ཡག་པོ་རེད་ཅེས་ངོ་མཚར་སྐྱེས་བཞིན་སྐད་ཆ་དེ་བཤད་དུས། ཆུང་
མ་ནི་འགུལ་བསྐྱོད་ཅི་ཡང་མེད་པར་ཤིང་སྡོང་ཞིག་དང་འདྲ་བར་དེར་
ལངས་ནས་བསྡད། དེ་ནས་ཁོང་གིས་ཡང་བཤད་རྒྱུར།“ཆུང་མ་ལགས།
ད་ནི་ཁྱོད་རང་ཆོས་དཔོན་དུ་བསྡད་ཡོད་པས་འདོད་པ་ཚིམ་པར་གྱིས།
ཁྱོད་དེ་ལས་ལྷག་པ་ཞིག་ལ་འགྱུར་མི་ཐུབ་ཅེས་ནན་གྱིས་བཤད།”ཆུང་
མས་ཡང་སྔར་བཞིན་ངས་དེའི་སྐོར་ལ་བསམ་བློ་གཏོང་དགོས་ཟེར།
དེ་ནས་ཁོ་གཉིས་ངལ་བསོས་པ་རེད། ཡིན་ན་ཡང་ཆུང་མ་ད་རུང་
ཡིད་ཚིམ་མེད་པས། མོ་རང་གིས་མལ་སའི་ནང་དུ་འདིའི་རྗེས་ནས་
ཅི་ཞིག་བྱ་དགོས་མིན་སོགས་ལ་བསམ་གཞིག་བྱས་ནས་བསྡད་ཡོད།
མོ་རང་གི་རྔམ་སེམས་ཀྱིས་མཚན་མོའི་གཉིད་ཀྱི་གོ་སྐབས་ཡོངས་སུ་
འཕྲོག
ཁྱོ་ག་ནི་ཉིན་མོར་ལམ་ཐག་རིང་བོ་བརྒྱུད་པས་ཐང་ཆད་ཡོད་
སྟབས་བདེ་ཞིང་སྐྱིད་པའི་གཉིད་ཁུག འོན་ཀྱང་ཆུང་མས་བསམ་བློ་སྣ་
ཚོགས་བཏང་སྟེ་མཚན་འདའ་བར་བྱས།
དེ་ནས། ཉི་མ་དལ་གྱིས་ཡར་ལ་འཕགས་པ་དང་། ཉི་འོད་སྒེའུ་
ཁུང་བརྒྱུད་ནས་མལ་ཁྲིའི་སྟེང་དུ་འཕྲོས་ཚེ། མོ་རང་ལ་བསམ་བློ་འདི་
འདྲ་ཞིག་འཁོར། ཨ་ཧ། ངས་ཉི་ཟླ་འཆར་བར་རྐྱེན་བྱེད་མི་ནུས་སམ།
དེ་ནས་མོས་ཁྱོ་གའི་སྒལ་བར་ལག་ངར་གྱིས་སྣུན་བཞིན་བོས་ཏེ་ཁོང་
གཉིད་ལས་དཀྲོགས་ཏེ། ཁོང་ཉ་ཁ་ལེབ་ཀྱི་སར་ཡང་བསྐྱར་འགྲོ་བར་
བསྐུལ། ང་རང་ནི་དཀོན་མཆོག་བཞིན་ཉི་ཟླ་ལ་སྟངས་འཛིན་བྱེད་
མཁན་ཞིག་བྱ་འདུན་འདུག་ཅེས་ཁྱོ་གར་བཤད། ཁྱོ་ག་ཧོན་འཐོར་
ནས་མལ་ཁྲི་ལས་ལྷུང་ཞིང་། ངས་ཐོས་ནོར་སོང་བ་འདྲ་སྙམ་སྟེ། མིག་
གཉིས་ཕུར་ཕུར་གཏོང་བཞིན། ཆུང་མ་ཡ། ཁྱོད་ཀྱིས་ཅི་བཤད་པ་
ཡིན་ཞེས་བསྐྱར་དུ་དྲིས། བཟའ་ཟླ་ལགས། བཟའ་ཟླ་ལགས། “ངས་ཉི་
ཟླ་འཆར་བར་སྟངས་འཛིན་བྱེད་མི་ཐུབ་པས། དེར་གཏོང་འཛིན་བྱ་མ་
ནུས་ཀྱི་བར་དུ་ང་ལ་ཞི་ཞིང་བདེ་བའི་གཉིད་ཅིག་ཡོང་ས་མ་རེད།” ཅེས་
བརྗོད་ནས་ཁྱོ་གར་འཇིགས་སུ་རུང་བའི་རྣམ་འགྱུར་ཞིག་དང་ལྷན་ཏུ་
ཅེར་རེ་བལྟས་བསྡད་པས་ཁྱོ་ག་ནི་རང་དབང་མེད་པར་འདར་སིག་
བརྒྱབ་ཅིང་ཅི་བྱ་གཏོལ་མེད་དུ་ལྷག
དེ་ནས་ཆུང་མས་ཡང་ཁྱོ་གར་མགྱོགས་པོར་ཉ་ཁ་ལེབ་ཡོད་སར་
སོང་། ང་དཀོན་མཆོག་ལྟ་བུ་ཞིག་བྱེད་ན་འདོད་ཅེས་བཤད་པས། ཁྱོ་
གས་པུས་མོ་གཉིས་སར་བཙུགས་ཏེ་འདི་ལྟར་བཤད། ཨ་ཙི་ཆུང་མ་
ཡ། ཉ་ཁ་ལེབ་ཀྱིས་ཁྱེད་རང་གོང་མར་བསྐོས་མྱོང་ལ་ཆོས་དཔོན་ཡང་
བཞག་ཡོད་པ་འདི་རེད། འོན་ཀྱང་ཁོང་གིས་དེ་ལྟར་སྒྲུབ་མི་ནུས། ད་
འདོད་པ་ཚིམ་པར་གྱིས་ཤིག མུ་མཐུད་དུ་ཆོས་དཔོན་ལ་སྡོད་ཅེས་ཞུ་
བ་བྱས་པར། ཆུང་མ་ནི་ཁོང་ཁྲོ་མེ་ལྟར་འབར་བ་དང་མགོ་ཡི་སྐྲ་ལོ་
རྣམས་གཟེངས་ཤིང་།མོ་རང་གི་སྟོད་གོས་ཀྱང་གཤགས་པ་མ་ཟད།མོ་
དེ་ལྟར་སྡོད་ཐུབ་ཀྱི་མི་འདུག་ཅེས་སྐད་ཅོར་རྒྱག་བཞིན་ཁྱོ་གར་རྡོག་
ཐོ་ཞིག་བརྒྱབ་སྟེ་མི་འགྲོ་ཁ་མེད་དུ་བཏང་། དེ་བས་ཁོ་རང་གིས་ལྷམ་
དེ་མགྱོགས་པོར་གྱོན་ནས་སྨྱོན་པ་ཞིག་དང་མཚུངས་པར་རྒྱུག་མ་
འདར་གྱིས་སོང་། ཕྱི་རོལ་ན་རླུང་འཚུབ་དྲག་པོ་གཡུག་སྟེ་ཁང་པ་དང་
ལྗོན་ཤིང་རྣམས་ཀྱང་ལྷགས་རླུང་གིས་འཁུར་ཞིང་། ཐ་ན་རི་བོ་རྣམས་
ཀྱང་འགུལ་བཞིན་འདུག་ལ། བྲག་ངོགས་ནས་མཚོ་ནང་མར་རྡོ་ཕ་
བོང་རིལ་ཞིང་། ནམ་མཁའ་ནི་སྙིགས་ནག་ལྟར་ནག་ཅིང་། འབྲུག་
མཚོ་སྒྲ་ལྡིར་ལྡིར་དུ་གྲགས་ཤིང་། གློག་དམར་ལྷམ་ལྷམ་ཏུ་འཁྱུགས།
འགྲམ་དུ་ཁ་མདོག་ནག་ཅིང་རྒྱ་ཁྱོན་ཆེ་བའི་རྦ་རླབས་འཕྱུར་གྱིན་
འདུག
ཡ་ང་བའི་ཉ་བ་མཚོ་འགྲམ་དུ་འགྲེངས་ནས་འདི་ལྟར་བཤད།
ཉ་ཁ་ལེབ། ཉ་ཁ་ལེབ། མཚོ་ནང་དུ་གནས་པའི་ཉ་ཁ་ལེབ། ཁྱེད་
ཀྱིས་བདག་ལ་ཚུར་ཉོན་དང་། བདག་གི་ཆུང་མས (llesbill) ངའི་གང་
འདོད་པ་དེ་མི་དགོས་ཟེར།
ཉ་ཁ་ལེབ་ཀྱིས། དེ་ན་མོ་ལ་ཅི་དགོས་སམ་ཞེས་དྲིས་པར། ཉ་བས་
མོ་རང་དཀོན་མཆོག་ལྟ་བུ་ཞིག་བྱེད་འདོད་ཡོད་ཟེར་ཞེས་བཤད་པར།
ཉ་ཁ་ལེབ་ཀྱིས། ཁྱེད་རང་ཕྱིར་སོང་ཞིག མོ་ད་ལྟ་སྔར་གྱི་ཁང་རྙིང་དེ་
རུ་བསྡད་ཡོད་ཅེས་བཤད། དེ་ནས་ཁོང་བཟའ་ཟླ་གཉིས་དེང་སང་ཡང་
ཁང་རྙིང་དེའི་ནང་དུ་བསྡད་ཡོད་དོ། །

ངང་རྫི་བུ་མོ།

གནའ་སྔ་མོ་ཞིག་ལ། རྒྱལ་མོ་བགྲེས་སོང་ཞིག་ཡོད་པ་དང་། དེའི་
ཁྱོ་ག་གཤེགས་ནས་ལོ་མང་འགོར། ཡིན་ཡང་མོ་རང་ལ་བུ་མོ་སྙིང་
རྗེ་བོ་ཞིག་ཡོད། བུ་མོ་དེ་ནར་སོན་རྗེས། རྒྱལ་ཁབ་ཐག་རིང་ཐག་རིང་
ཞིག་གི་རྒྱལ་སྲས་ཤིག་དང་གཉེན་རྟགས་བརྒྱབ་པ་རེད། གཉེན་སྟོན
མཛད་སྒོའི་ཉིན་མོ་ལ་ཉེ་བཞིན་ཡོད་པས། ཡུམ་ཆེན་གྱིས་ཚང་མ་
བཀོད་སྒྲིག་ལེགས་པོ་ཞིག་བྱས་ཟིན་ནས། རང་གི་བུ་མོ་གནས་ལ་
འགྲོ་བའི་མགོ་བརྩམས། ཡུམ་ཆེན་གྱིས་མོ་རང་ལ་རིན་ཐང་བྲལ་བའི་
དངོས་པོ་སྣ་ཚོགས་གྲ་སྒྲིག་བྱས་ཡོད་ལ། མདོར་ན། རྒྱལ་རྒྱུད་ཅིག་
གི་བཙུན་མོ་ལ་མཁོ་བའི་རྫོངས་བ་ཆ་ཚང་བ་ཞིག་བྱིན། རྒྱུ་མཚན་
མོ་རང་གི་བུ་མོ་ལ་ཤིན་ཏུ་སྙིང་ཉེ་བས་སོ། །རྒྱལ་ཡུམ་གྱིས་གཡོག་མོ་
ཞིག་བཀོད་སྒྲིག་བྱས་ནས། རང་གི་བུ་མོ་གནས་ལ་བསྐྱལ་བའི་བཀའ་
གསུང་གནང་། གཡོག་མོ་དེ་ལ་བཀའ་གསུང་ནན་གྱིས་གནང་ནས་
ངེས་པར་དུ་རང་གི་བུ་མོ་དེ་རྒྱལ་སྲས་ཀྱི་ལག་ཏུ་སྤྲོད་དགོས་པའི་རེ་
བ་ཞུས། དེའི་ཁར་གཡོག་མོ་དེ་ལ་རྟ་མཆོག་ཅིག་བྱིན། སྲས་མོས་ཞོན་
པའི་རྟ་དེའི་མིང་ལ་ཧྥ་ལཱ་ཌྷ་ཟེར། རྟ་མཆོག་དེས་སྐད་ཆ་བཤད་ཤེས་པ་
རེད།
ལམ་ལ་ཆས་ཁར། རྒྱལ་ཡུམ་གྱིས་གྲི་ཆུང་ཞིག་གིས་རང་གི་
ལག་པའི་སྟེང་རྨ་ཁ་ཞིག་བཟོས་ནས། རས་དཀར་པོ་ཞིག་གི་སྟེང་ལ་
ཁྲག་ཐིགས་གསུམ་ཟགས་ནས། རས་དཀར་དེ་རང་གི་བུ་མོའི་ལག་ཏུ་
བཞག་ནས་འདི་ལྟར་བཤད། གཅེས་ཕྲུག་མ། རས་འདི་འབོར་མི་ཉན།
མ་ཁྱེད་རང་གི་སྐུ་ལུས་སྲུང་བའི་སྲུང་འཁོར་ལྟ་བུ་ཡིན་ཞེས་བཤད།
བུ་གཉིས་སེམས་སྐྱོ་བའི་ངང་ཁ་བྲལ་བ་དང་། སྲས་མོས་རས་དེ་རུམ་
ནང་བཅུག་ནས།རྒྱལ་སྲས་ཡོད་པའི་གནས་དེའི་ལམ་ལ་ཆས།
ལམ་བར་དུ་ཁོ་གཉིས་ཀྱིས་ཆུ་ཕྲན་ཞིག་བརྒྱུད་ནས་སོང་། སྲས་
མོ་ཅུང་ཟད་ཡི་ཐང་ཆད་པས།གཡོག་མོ་དེ་ལ་འདི་ལྟར་བཤད།ངས་ཆུ་
འཐུང་བར་འདོད་པས། ཁྱེད་ཀྱིས་ངའི་གསེར་གྱི་ཕོར་པའི་ནང་ཆུ་གང་
འཁྱེར་ཤོག་ཅེས་གསུངས།
གཡོག་མོས་གལ་ཏེ་ཁྱེད་རང་སྐོམ་ན། རང་ཉིད་རྟ་ལས་བབས་
ཏེ་འཐུང་བར་སོང་། ད་ལྟ་ང་རང་ཁྱེད་ཀྱི་གཡོག་མོ་མིན་ཞེས་ལན་
བཏབ།
སྲས་མོ་སྐོམ་པས་གདུང་བས། རང་ཉིད་རྟ་ལས་བབས་ཏེ་ཆུ་
འགྲམ་དུ་སོང་བ་རེད། ཡིན་ན་ཡང་མོ་རང་གིས་རང་གི་གསེར་ཕོར་
དེ་མ་ལོན། དཀོན་མཆོག་ལགས་ཞེས་མིག་མཐར་མཆི་མའི་བརླན།
སྐབས་དེར། མོ་རང་གི་རུམ་ན་ཡོད་པའི་རས་དཀར་གྱིས་གལ་ཏེ་ཁྱེད་
རང་གི་ཡུམ་ཆེན་གྱིས་ཤེས་སོང་ན། མོ་རང་གི་སེམས་པ་རབ་ཏུ་སྐྱོ་
སྲིད་ཅེས་བཤད།
སྲས་མོ་ནི་བུ་མོ་ཁེངས་སྐྱུང་ཅན་ཞིག་ཡིན་པར་མ་ཟད། རྐྱེན་
ངན་ལྡོག་འཁུར་ལ་མཁས་པའི་རྐྱེན་གྱིས་གཡོག་མོའི་བྱ་སྤྱོད་ངན་པ་
དེ་ལ་ཁ་ལན་མ་སྤྲད། དེ་ནས་ཡང་བསྐྱར་ལམ་དུ་ཆས།
འལམ་ཐག་རིང་པོ་ཞིག་སོང་རྗེས། ནམ་ཟླ་ཚ་བ་ཤིན་ཏུ་ཆེ་བས།
སྲས་མོ་ཡང་སྐོམ་པས་གདུང་བ་རེད། དེ་ནས་ཆུ་ཕྲན་ཞིག་བརྒྱུད་
པའི་སྐབས་སྲས་མོས་གཡོག་མོ་ལ། ཁྱེད་རང་སོང་ལ་ངའི་གསེར་ཕོར་
ནང་དུ་ཆུ་ཞིག་ཁྱེར་ཤོག་ཅེས་མངགས་ཀྱང༌། གཡོག་མོ་དེས་སྔར་
ལས་ལྷག་པའི་གུས་ཞབས་མེད་པའི་ངང་ནས་ཁྱེད་རང་གིས་ཆུ་འཐུང་
འདོད་ན། རང་ཉིད་སོང་ནས་ལོངས། ང་ཁྱེད་ཀྱི་གཡོག་མོ་མིན་ཞེས་
བཤད་དེ་མ་སོང་། སྐོམ་གདུང་གིས་སྲས་མོ་རྟ་ལས་མི་འབབ་ཐབས་
མེད་བྱུང་། མོ་རང་གིས་ཆུ་ཕྲན་ལ་ཁ་གཏོད་བཞིན་མིག་མཐའ་མཆི་
མས་གང་ནས། དཀོན་མཆོག་ལགས། ཞེས་འབོད་སྐབས། མོ་རང་
གི་རུམ་ན་ཡོད་པའི་རས་དཀར་གྱིས་འདི་ལྟར་བཤད་བྱུང༌། གལ་ཏེ་
ཁྱེད་རང་གི་ཡུམ་ཆེན་གྱིས་ཤེས་སོང་ན། མོ་རང་སེམས་པ་རབ་ཏུ་སྐྱོ་
སྲིད། མོ་རང་གིས་ཆུ་འཐུང་བའི་སྐབས་སུ། རས་དཀར་དེ་རུམ་ནས་
ཆུ་ནང་ལྷུང་བ་དང་། མོ་རང་གིས་མ་ཚོར་བ་མ་ཟད། རས་དཀར་དེ་
ཆུས་འཁུར་སོང་བ་རེད། གཡོག་མོ་དེས་རས་དཀར་ཆུས་ཁུར་བ་
མཐོང་མོད། འོན་ཀྱང་། གཡོག་མོ་དགའ་སྤྲོ་ཆེན་པོ་སྐྱེས། རྒྱུ་མཚན་
ནི་སྲས་མོའི་སྲུང་འཁོར་ལྟ་བུ་ཡིན་པས། གལ་ཏེ་བོར་སོང་ན། སྲས་མོ་
ནི་སྐྱབས་མེད་མགོན་མེད་ཅིག་ཏུ་འགྱུར་བ་རེད། དེ་དུས་སྲས་མོ་ནི་
གཡོག་མོ་དེའི་ལག་མཐིལ་དུ་ལྷུང་བ་རེད།
ཆུ་བཏུངས་ཚར་རྗེས།སྲས་མོ་རྟ་ཐོག་ལ་འབུད་གྲབས་བྱེད་སྐབས།
གཡོག་མོས་རྟ་མཆོག་ཧྥ་ལཱ་ཌྷ་རང་ཞོན། ཁྱེད་ཀྱིས་ངའི་རྟ་དེར་ཞོན་
ཞེས་དབང་ཡོད་བྱེད། སྲས་མོས་མོ་རང་གིས་བཤད་པ་ལྟར་རྟ་མི་བརྗེ་
ཐབས་མེད་བྱུང་། གཞན་ཡང་གཡོག་མོ་དེས་བཙན་སྐུལ་གྱིས་སྲས་
མོ་ལ་གཟབ་གོས་རྣམས་ཕུད་དུ་བཅུག་ནས། མོ་རང་ཉིད་ཀྱིས་གོན།
མོ་རང་གི་གཡོག་གོས་རྣམས་སྲས་མོ་ལ་གྱོན་དུ་བཅུག་པ་རེད།
ལམ་ཐག་རིང་བོ་ཞིག་བརྒྱུད་རྗེས། ཁོ་གཉིས་ད་གཟོད་ས་གནས་
དེར་ཐོན་པ་རེད། གདུག་རྩུབ་ཆེ་བའི་གཡོག་མོ་དེས་སྲས་མོ་ལ་འདི་
ལྟར་བཤད། “གལ་ཏེ་ཁྱེད་ཀྱིས་བྱ་བ་འདི་གཞན་ལ་བཤད་པའི་དབང་
དུ་གཏང་ན། ཁྱེད་ཀྱི་ཚེ་སྲོག་འཆོར་བའི་ཉེན་ཁ་ཡོད།” ཡིན་ཡང་རྟ་
མཆོག་ཧྥ་ལཱ་ཌྷ་ཡིས་ཡོད་ཚད་སེམས་ལ་བཟུང་ཡོད་པ་རེད།
གཡོག་མོ་དེ་རྟ་མཆོག་ཧྥ་ལཱ་ཌྷ་ཞོན་པ་དང་། སྲས་མོས་རྟ་གཞན་
པ་ངེར་བཞོན་ནས་ཕོ་བྲང་གི་ཚོམས་ཆེན་དུ་བསྐྱོད། རྒྱལ་སྲས་ཀྱིས་
ཁོ་ཚོར་སླེབས་པ་ཤེས་ནས་དགའ་སྤྲོ་ཚད་མེད་སྐྱེས་ནས་མྱུར་དུ་བསུ་
མ་བྱེད་དུ་སོང་། རྒྱལ་སྲས་ཀྱིས་གཡོག་མོ་དེ་རང་གི་ཆུང་མ་རེད་སྙམ་
ནས་སྣེ་ལེན་བྱས་ནས་ཕོ་བྲང་ནང་དུ་ཕེབས་པ་དང་། སྲས་མོ་ཕོ་བྲང་
གི་སྒོ་རུ་བཞག་པ་རེད།
སྐབས་དེར། རྒྱལ་པོས་སྒེའུ་ཁུང་ཕྱི་ལ་གཟིགས་དུས། ཕོ་བྲང་གི་
སྒོ་མདུན་ན་ཡོད་པའི་སྲས་མོ་དེ་ནི་ཕར་བལྟས་པ་ཙམ་གྱིས་ཡིད་
དབང་འཕྲོག་པ་ཞིག་ཡིན་ལ། གཡོག་མོ་ཞིག་དང་མི་འདྲ་བ་རེད། དེ་
ནས་ཆུང་མ་རྫུན་མ་ལ་ཁྱེད་དང་མཉམ་དུ་ཡོང་བའི་བུ་མོ་གཞན་པ་དེ་
སུ་རེད་ཅེས་དྲིས།
ཆུང་མ་རྫུན་མས་འདི་ལྟར་བཤད། མོ་རང་ང་དང་མཉམ་དུ་ཡོང་
བའི་གཡོག་མོ་ཞིག་རེད། ཅི་བྱེད་འདི་བྱེད་མེད་པར་འདིར་འདུག་པ་
ལས། མོ་རང་ལ་ལས་ཀ་ཞིག་བཀོད་སྒྲིག་བྱས་ནས་ལས་སུ་ཆུགས།
རྒྱལ་པོས་བསམ་བློ་ཞིག་བཏང་རྗེས། མོ་རང་ལ་འཚམ་པའི་ལས་ཀ་
ཞིག་མེད་པས།གཞོན་པ་ཞིག་གིས་ང་ལ་རོགས་བྱས་ནས་ངང་རྫི་བྱེད་
བཞིན་ཡོད་པས། མོ་རང་དེ་ལ་རོགས་བྱེད་དུ་མངག་ཅེས་པས། དེ་ལྟར་
སྲས་མོ་ངོ་མ་དེ་ངང་རྫིར་མངགས། ངང་རྫི་གཞོན་པ་དེའི་མིང་ལ་ཁཱོན་
ར་དྷི་ཟེར།
མ་འགྱང་བར། སྲས་མོ་རྫུན་མས་རྒྱལ་སྲས་ལ་འདི་ལྟར་བཤད།
རྒྱལ་སྲས་ལགས། ཁྱེད་ཀྱིས་ང་རང་ལ་ཡིད་ཚིམ་པའི་བྱ་བ་ཞིག་
བསྒྲུབ་ཐུབ་བམ་ཟེར།
རྒྱལ་སྲས་ཀྱིས། “ཁྱེད་ཀྱི་ཆེད་དུ་བྱ་བ་བསྒྲུབ་པར་ཧ་ཅང་འཐད་
པ་ཡིན།”
“སྲས་མོ་རྫུན་མས།” ཁྱེད་ཀྱི་འཁོར་གཡོག་བཤན་པ་ལ་བཀའ་
ཕབ་ནས། ངས་དེ་སྔོན་བཞོན་པའི་རྟ་དེ་གསོད་དགོས་ཞེས་བཀའ་ཕོབ།
རྒྱུ་མཚན་རྟ་དེ་ནི་ཧ་ཅང་ཁ་ལོ་བསྒྱུར་དཀའ་བས་ལམ་བར་ནས་ང་
རང་སྡུག་ལ་སྦྱར་བ་ཐེངས་མང་པོ་ཡིན་ཟེར། དོན་དངོས་སུ་རྟ་མཆོག་
ཧྥ་ལཱ་ཌྷ་ཡིས་མོ་རང་གི་ལྐོག་གཡོ་ངན་ཇུས་དེ་རྫུན་རྐུབ་བརྡོལ་བར་
སྐྲག་པ་རེད།
དེ་བས། རྟ་མཆོག་ཧྥ་ལཱ་ཌྷ་བཤན་པས་ངན་གསོད་བྱས་པ་དང་། སྲས་
མོས་གནས་ཚུལ་དེ་ཐོས་རྗེས་ཡིད་སེམས་རབ་ཏུ་སྐྱོ། མོ་རང་གིས་
བཤན་པ་དེ་ལ་རེ་བ་ཞུས་ནས་རྟ་མཆོག་ཧྥ་ལཱ་ཌྷ་ཡི་མགོ་བོ་དེ་མཁར་
གྲོང་གི་གྱང་ངོས་སུ་འགེལ་རོགས་ཞེས་རེ་བ་ཞུས། རྒྱུ་མཚན་མོ་རང་
རྒྱལ་སྒོ་བརྒྱུད་དུས་ནམ་ཡང་རྟ་མཆོག་དེ་མཐོང་ཐུབ་པས་སོ། །
བཤན་པའི་ལག་རོགས་དེས་སྲས་མོའི་རེ་བ་དང་ལེན་བྱས། རྟ་
མཆོག་ཏྰ་ལཱ་ཌྷ་ཡི་མགོ་བོ་དེ་མཁར་སྒོའི་འོག་ཏུ་དམ་པོར་བཏགས་པ་
རེད།
སང་ཉིན་ཞོགས་པར། སྲས་མོ་དང་ཁཱོན་ར་ཏྟི་གཉིས་རྒྱལ་སྒོ་
བརྒྱུད་དུས། སྲས་མོས་ཧྥ་ལཱ་ཌྷ་ཡི་མགོ་བོ་གྱང་ངོས་སུ་བཏགས་ཡོད་
པ་མཐོང་བ་རེད། ཡིད་སེམས་སྐྱོ་བའི་ངང་ནས་ཀྱེ་ཧུད། ཧྥ་ལཱ་ཌྷ། ཁྱེད་
ཀྱི་མགོ་བོ་འདི་རུ་བཏགས་ཡོད་པ་རེད་ཨང་།ཞེས་དངན་པ་འཐེན།
སྐབས་དེར་མགོ་བོ་དེ་ཡིས་གློ་བུར་དུ་སྐད་ཆ་འདི་ལྟར
བཤད། “སྲས་མོ་ལགས།་་ཁྱེད་ཉིད་ནམ་རྒྱུན་ངང་རྫི་བྱས་ནས་སྡོད་པ་
དེ་གལ་ཏེ་ཡུམ་ཆེན་གྱིས་ཤེས་སོང་ན། མོ་རང་གི་སེམས་པ་རབ་ཏུ་སྐྱོ་
ངེས།
སྲས་མོ་དང་ཁཱོན་ར་ཎྷི་གཉིས་ཀྱིས་ངང་ཁྱུ་སྐོར་ཞིག་དེད་ནས་
ཕྱི་གྲོང་ལ་སོང་། ཁོ་གཉིས་སྔོ་ཁེབས་ཤིག་ཏུ་ཐོན་རྗེས། སྲས་མོ་ས་ལ་
བསྡད་ནས་རང་གི་གསེར་མདོག་གི་སྐྲ་ལོ་དེ་གསེད་འགྲོལ་བཏང་།
ཁཱོན་ར་ཏྟི་ཡིས་མོ་རང་གི་གསེར་མདོག་གི་སྐྲ་ལོ་དེ་ཉི་མའི་འོག་ནས་
སྣུམ་ཤིག་སེ་མཐོང་མ་ཐག་ཕར་སོང་ནས་སྐྲ་རྐང་འགའ་ལ་ལག་པ་
འཆང་བསམ་མོད།འོན་ཀྱང་། མོ་རང་གིས་འདི་ལྟར་སྐད་བརྒྱབ།
གཡུགས་ཤོག གཡུགས་ཤོག རླུང་བུ་ལགས། ཁཱོན་ར་ཏྟི་ཡི་ཞྭ་མོ་
ཁུར་ལ་སོང་། དེ་ནས་ཁོ་རང་ཞྭ་དེའི་རྗེས་སུ་རྒྱུག་ཏུ་ཆུགས ངས་སྐྲ་ལོ་
ཤད་མ་ཚར་བར་དུ་རྒྱུག་ཏུ་ཆུགས་ཅེས་བཤད་མ་ཐག དངོས་གནས་
རླུང་བུ་ཆེན་པོ་ཞིག་གཡུགས་ནས། རླུང་བུས་ཁཱོན་ར་བྷི་ཡི་ཞྭ་མོ་ཁྱེར།
དེ་ནས་ཁཱོན་ར་བྷི་ཞྭ་མོའི་རྗེས་སུ་བསྙེགས། ཞྭ་མོ་ཁུར་ནས་ཡོང་དུས་
སྲས་མོས་ཤད་ཚར་བའི་སྐྲ་ལོ་འགར་ལག་པས་འཆང་བསམ་རུང་མ་
ཐུབ། ཁཱོན་ར་བྷི་ཁོང་ཁྲོ་ལངས་ནས་ཁུ་སིམ་མེར་སྐད་ཆ་མི་བཤད་
པར་བསྡད། དེ་ལྟར་ཁོ་གཉིས་ཀྱིས་ངང་ཁྱུ་ལ་རྫི་བོ་བྱེད་བཞིན། ཕྱི་དྲོ་
ས་རུབ་དུས་ད་གཟོད་ངང་ཁྱུ་དེད་ནས་ཡུལ་ལ་ལོག
ཕྱི་ཉིན་ཞོགས་པར། ཁོ་གཉིས་ཀྱིས་ངང་ཁྱུ་དེད་ནས་རྒྱལ་སྒོ་
བརྒྱུད་དུས་སྲས་མོའི་མིག་ཟུང་མཆི་མས་གང་ཞིང་ཧྥ་ལཱ་ཌྷ་ཡི་མགོ་
བོར་བལྟ་བཞིན། ཀྱེ་ཧུད། ཧྥ་ལཱ་ཌྷ། ཁྱེད་ཀྱི་མགོ་བོ་འདི་རུ་བཏགས་
ཡོད་པ་རེད་ཨང་ཞེས་བཤད།
མགོ་བོ་དེས་ཡང་འདི་སྐད་བཤད་བྱུང་། སྲས་མོ་ལགས། ཁྱེད་ཉིད་
ནམ་རྒྱུན་ངང་རྫི་བྱས་ནས་བསྡད་ན་ཁྱེད་ཀྱི་ཡུམ་ཆེན་གྱིས་ཤེས་སོང་
ན་ཡིད་སེམས་རབ་ཏུ་སྐྱོ་ངེས།
དེ་ལྟར་ཁོ་རང་གཉིས་ཀྱིས་ངང་ཁྱུ་དེད་ནས་སྔོ་ཁེབས་ཤིག་ལ་
ཐོན་པ་རེད། མོ་རང་གིས་ཡང་བསྐྱར་རང་གི་སྐྲ་ལོ་དེ་ཤད་གྲབས་བྱེད་
སྐབས། ཁཱོན་ར་ཏྟི་ཡིས་མཐོང་བས་སྐྲ་ལོ་འགའ་ལ་ལག་པ་འཆང་
བསམས་ནས་ཚུར་རྒྱུག་ཡོང་བ་རེད། མོ་རང་གིས་ཤེས་མ་ཐག་ཏུ་ཡང་
འདི་ལྟར་བོས།
གཡུགས་ཤོག གཡུགས་ཤོག རླུང་བུ་ལགས། ཁཱོན་ར་ཏྟི་ཡི་ཞྭ་མོ་
ཁུར་ལ་སོང་། དེ་ནས་ཁཱོན་ར་བྷི་ཞྭ་དེའི་རྗེས་སུ་རྒྱུག་ཏུ་ཆུགས ངས་སྐྲ་
ཤད་ཚར་རག་བར་དུ་རྒྱུག་ཏུ་ཆུགས་ཅེས་བཤད།
དེ་ནས་རླུང་བུ་གློ་བུར་དུ་གཡུགས་ནས། ཁཱོན་ར་ཏྟིའི་ཞྭ་མོ་རླུང་
གིས་ཁྱེར། ཁཱོན་ར་ཏྟི་ཞྭའི་རྗེས་སུ་བསྙེགས་བསྙེགས་མཐར། ཞྭ་མོ་
ཁྱེར་ནས་ཡོང་དུས་མོ་རང་གིས་སྐྲ་ཤད་ཚར་བས་ཐབས་ཟད་པ་རེད།
རྗེས་ནས་མཉམ་དུ་ངང་ཁྱུ་ལ་རྫི་བོ་བྱས་ནས་བསྡད་པ་རེད།
མཚན་མོར། ཁཱོན་ར་ཏྟི་ཡིས་རྒྱལ་པོའི་གམ་དུ་སོང་ནས་འདི་ལྟར་
བཤད། བུ་མོ་ཆ་མེད་དེ་ང་ལ་ངང་ཁྱུ་འཚོ་རོགས་མི་དགོས་ཞུས་པར།
རྒྱལ་པོས་རྒྱུ་མཚན་ཅི་ཡིན་དྲིས།
མོ་རང་གིས་ཉིན་རྒྱུན་བྱ་བ་ཅི་ཡང་མི་ལས་པ་མ་ཟད། ང་རང་
རྩེད་ཆས་བྱེད་ཀྱི་འདུག་ཅེས་བཤད།
དེ་ནས་རྒྱལ་པོས་ཁོ་རང་ལ་བྱ་བའི་བརྒྱུད་རིམ་ཚང་མ་བཤད་དུ་
བཅུག ཁཱོན་ར་བྷི་ངེད་གཉིས་ཞོགས་པར་ངང་ཁྱུ་དེད་ནས་རྒྱལ་སྒོར་
བརྒྱུད་དུས། མོ་རང་ངུ་ཞོར་དུ་གྱང་ངོས་སུ་བཏགས་པའི་རྟ་མགོ་དེ་ལ་
འདི་ལྟར་བཤད། ཀྱེ་ཧུད།ཧྥ་ལཱ་ཌྷ།ཁྱེད་ཀྱི་མགོ་བོ་འདི་རུ་བཏགས་ཡོད་
པ་ཨང་། དེ་ནས་མགོ་བོ་དེ་ཡིས། སྲས་མོ་ལགས། ཁྱེད་ཉིད་ཉིན་རྒྱུན་
ངང་རྫི་བྱས་ནས་བསྡད་ཡོད་པར་ཁྱེད་ཀྱི་ཡུམ་ཆེན་གྱིས་ཤེས་སོང་ན
ཡིད་སེམས་རབ་ཏུ་སྐྱོ་ངེས།ཞེས་ཁཱོན་ར་ཏྟི་ཡིས་རིམ་བཞིན་སྔོ་ཁེབས་
སུ་བྱུང་བའི་བྱ་བ་མཐའ་དག་རྒྱལ་པོ་ལ་བཤད་པ་རེད།
ཕྱི་ཉིན། རྒྱལ་པོས་སྔ་ལྟར་ཁཱོན་ར་བྷི་དང་མོ་གཉིས་མཉམ་དུ་ངང་
རྫི་བྱེད་དུ་མངགས། ཞོགས་པར། རྒྱལ་པོ་དེ་རྒྱལ་སྒོའི་རྒྱབ་ཏུ་སྦས་
ནས་བསྡད། མོ་རང་དང་ཧྥ་ལཱ་ཌྷ་ཕན་ཚུན་ཁ་བརྡ་བྱེད་པའི་གནས་
ཚུལ་ཤེས། དེ་ནས་མུ་མཐུད་དུ་རྗེས་དེད་ནས་སྔོ་ཁེབས་ལ་སླེབས་དུས།
མོ་རང་གིས་ཀྱང་འདི་ལྟར་བཤད། གཡུགས་ཤོག གཡུགས་ཤོག རླུང་
བུ་ལགས། ཁཱོན་ར་ཏྟི་ཡི་ཞྭ་མོ་ཁྱེར་ལ་སོང་། ང་ཡིས་སྐྲ་ལོ་ཤད་ཚར་
རག་བར་དུ་ཁྱེར་ལ་སོང་། ཞེས་བཤད་ཚར་མ་ཐག་ཏུ་རླུང་བུ་ཞིག་
གཡུགས་ནས་ཁཱོན་ར་ཏྟི་ཡི་ཞྭ་མོ་ཁྱེར་སོང་བ་རེད། ཡུལ་དངོས་ཀྱི་
གནས་ཚུལ་ཚང་མ་རྒྱལ་པོས་གཟིགས་ཡོད་པ་རེད། དེ་ནས་རྒྱལ་པོ་
ཕོ་བྲང་དུ་ཕེབས་པ་རེད། མཚན་མོར། རྒྱལ་པོས་མོ་རང་བོས་ནས་དེ་
ལྟར་བྱེད་དགོས་པའི་རྒྱུ་མཚན་ཅི་ཡིན་དྲིས་པར།
མོ་རང་གིས་ང་ཡི་སྡུག་བསྔལ་དག་ཁྱེད་ལ་བཤད་མི་ཉན། སུ་
ཞིག་ལ་ཡང་བཤད་མི་ཉན། རྒྱུ་མཚན་ངས་མནའ་བསྐྱལ་ཡོད་པས་
ཡིན། གལ་ཏེ་ངའི་མནའ་དེ་ལྟ་བུ་ཞིག་མི་བསྐྱལ་བའི་དབང་དུ་བཏང་
ན་གཞན་གྱིས་ང་གསོད་པའི་ཉེན་ཁ་ཡོད་ཟེར།
རྒྱལ་པོས་མོ་རང་ལ་དྲིས་རུང་། མོ་རང་གིས་སྔར་བཞིན་ཅི་ཡང་
མ་བཤད་པ་རེད། རྗེས་ནས་རྒྱལ་པོས་གལ་ཏེ་ཁྱེད་ཀྱིས་ང་ལ་ཅི་ཡང་
མི་བཤད་ན། ཁྱེད་ཀྱི་སྡུག་བསྔལ་ཚང་མ་རང་གི་མདུན་དུ་ཡོད་པའི་
ལྕགས་ཐབ་དེ་ལ་ཤོད་ཅིག་ཟེར་བཞིན་ཕེབས་སོང་།
དེ་བས། མོ་རང་ལྕགས་ཐབ་མདུན་དུ་བཅར་ནས། ངུ་ཞོར་དུ་
སེམས་ནང་གི་སྡུག་བསྔལ་ཚང་མ་ལྷུག་པོར་བཤད། ང་རང་རྒྱལ་པོའི་
སྲས་མོ་ཞིག་ཡིན་ན་ཡང་། ད་ལྟ་གནས་འདི་འདྲ་ཞིག་ནས་འདུག་
དགོས་བྱུང་སོང་བ་ནི། ང་ནི་འཇིག་རྟེན་གྱི་བྱ་དངོས་ཡོད་ཚད་ཀྱིས་
བསྐྱུར་སོང་བ་རེད། ལྷག་ཏུ་གདུག་རྩུབ་ཆེ་བའི་གཡོག་མོས་ང་ཡི་ཡོད་
ཚད་གཡོ་ལེན་བྱས་སོང་བས། ད་ལྟར། ང་རང་ངང་རྫི་བུ་མོ་ཞིག་ཏུ
གྱུར་བ་རེད། དཀའ་སྡུག་གི་འཚོ་བ་འདི་གལ་ཏེ་ང་ཡི་ཡུམ་ཆེན་གྱིས་
ཤེས་སོང་ན་མོ་རང་གི་ཡིད་སེམས་བསད་འགྲོ་ཟེར།
རྒྱལ་པོས་མེ་ཐབ་ཀྱི་དུ་ཁུང་བརྒྱུད་ནས་ལྐོག་ཉན་བྱས་ཡོད་པས་
མོ་རང་གི་སྐད་ཆ་མ་ཐོས། རྒྱལ་པོ་ཡང་བསྐྱར་མོ་རང་གི་འགྲམ་དུ་
སོང་ནས། མོ་རང་ལ་གཟབས་གོས་མནབ་ཏུ་བཅུགས་ནས་ངང་རྫིའི་
ལས་དབང་དང་འབྲེལ་ཐག་བཅད།མོ་རང་ནི་ཕར་བལྟས་པ་ཙམ་གྱིས་
ཡིད་འཕྲོག་པ་ཞིག་རེད་ཨང་།
རྒྱལ་པོས་རང་གི་རྒྱལ་སྲས་དེ་མྱུར་དུ་འཁྲིད་ནས། རང་གི་ཆུང་
མ་དེ་ནི་གཡོག་མོ་ཞིག་ཡིན་པ་དང་། ཆུང་མ་ངོ་མ་དེ་ནི་ངང་རྫི་བྱེད་
པའི་བུ་མོ་དེ་ཡིན་པར་གསལ་བཤད་བྱས། རྒྱལ་སྲས་ཀྱིས་ཡིད་དབང་
འཕྲོག་པའི་སྲས་མོ་དེ་མཐོང་བ་དང་། ད་དུང་མོ་རང་ནི་ཁེངས་སྐྱུང་
བཟོད་སྒོམ་ཅན་ཞིག་ཡིན་པ་ཤེས་རྗེས། དགའ་སྤྲོ་ཚད་མེད་སྐྱེས། དེ་
བས་རྒྱལ་རྒྱུད་ཚང་མ་མགྲོན་དུ་བོས་ནས་གསོལ་སྟོན་རྒྱ་ཆེན་པོ་ཞིག་
བྱ་རྒྱུ་ཐག་བཅད།
གསོལ་སྟོན་ཉིན་མོར། རྒྱལ་སྲས་གདན་ཐོབ་གོང་མ་ནས་བསྡད་
པ་དང་། གཞོགས་གཅིག་ཆུང་མ་རྫུན་མ་དེ་དང་། གཞོགས་གཅིག་
སྲས་མོ་ངོ་མ་དེ་བསྡད་ཡོད། ཆུང་མ་རྫུན་མ་དེ་གཡོ་འོག་ཏུ་ཚུད་པ་
རེད། རྒྱུ་མཚན་མོ་རང་གིས་གཟབ་གོས་གྱོན་པའི་སྲས་མོ་ངོ་མ་དེ་
ངོས་མ་ཟིན་པ་རེད། མགྲོན་པོ་རྣམས་ཟས་ཀྱི་ལོངས་སྤྱོད་ལ་རོལ་བ་
དང་། རྒྱལ་པོས་རང་གི་མཐོང་ཐོས་མྱོང་གསུམ་དེ་གཏམ་རྒྱུད་ཅིག་གི་
ཚུལ་དུ་ཁོ་ཚོ་ལ་བཤད་པ་རེད། དེ་ནས་རྒྱལ་པོས་ཆུང་མ་རྫུན་མ་དེར་
དྲི་བ་ཞིག་དྲིས་པ་རེད། གཡོག་མོ་དེའི་བྱ་སྤྱོད་དེ་ལ་ཉེས་ཆད་ཅི་ཞིག་
བཅད་ན་འགྲིག་གམ་ཟེར། ཆུང་མ་རྫུན་མ་དེས་རང་ཉིད་ནག་ཉེས་
ཅན་དེ་ཡིན་པ་མ་ཚོར་པས། འདི་ལྟར་བཤད། ཉེས་ཆད་གཅོད་པའི་
ཐབས་བཟང་ཤོས་དེ་ནི་མོ་རང་གཅེར་བུར་ཕུད་ནས། ནང་ངོས་ཡོད་
ཚད་གཟེར་མ་བརྡབ་ཡོད་པའི་ཟོ་ཆེན་ཞིག་ཏུ་བཅུག་སྟེ་རྟ་ཡིས་མ་ཤི་
བར་འདྲུད་དུ་འཇུག་དགོས་ཟེར།
དེ་ནས་རྒྱལ་པོས་ཁྱེད་ནི་གཏམ་རྒྱུད་དེའི་ནང་གི་གཡོག་མོ་དེ་
ཡིན། ད་ལྟ་རང་གི་ནག་ཉེས་ཀྱིས་རང་ཉིད་ལ་ཉེས་ཆད་བཅད་པ་ཡིན་
པས་འདི་ལྟ་བུའི་ཁྲིམས་ཆད་ཅིག་ཀྱང་དགོས་ཟེར།
ཉེས་ཆད་བཅད་ཚར་རྗེས། རྒྱལ་སྲས་དང་མཛེས་སྡུག་ལྡན་པའི་
སྲས་མོ་དེ་གཉིས་གཉེན་སྟོན་བྱས་པ་རེད། རྗེས་སུ། ཁོ་གཉིས་ཀྱིས་
མཉམ་དུ་རྒྱལ་ཁབ་བསྐྱངས་ཤིང་མི་དམངས་ལ་བདེ་སྐྱིད་དང་ལྷིང་
འཇགས་ཀྱི་འཚོ་བ་རོལ་དུ་བཅུག་གོ །

བུ་མོ་རཱ་ཕོན་རྫེལ།

སྔོན་ཆད་ཅིག་ལ། བཟའ་ཟླ་གཉིས་ཡོད་ཅིང་། ཁོ་གཉིས་ཀྱིས་
ནམ་ཡང་བྱིས་པ་ཞིག་ཡོད་ན་འདོད་མོད། ཡིན་ཡང་མོ་རང་གི་མངལ་
དུ་ཕྲུ་གུ་སྦྲུམ་མྱོང་མེད་པས། མཇུག་མཐར། བུད་མེད་དེས་ལྷ་དཀོན་
མཆོག་གིས་ང་ལ་བུ་ཞིག་གནང་བར་མཁྱེན་ཞེས་སྐྱབས་འཇུག་ཞུ་
བ་ལས་ཐབས་མེད། ཁང་བའི་ལྟག་རྒྱབ་ན་སྒེའུ་ཁུང་ཞིག་ཡོད་ལ། དེ་
ནས་བལྟས་ན་མཛེས་སྡུག་ལྡན་པའི་མེ་ཏོག་ལྡུམ་ར་ཞིག་མཐོང་ཐུབ།
ལྡུམ་རའི་ནང་མེ་ཏོག་སྣ་བརྒྱ་བཞད་ཡོད། ལྡུམ་ར་དེའི་མཐའ་འཁོར་
དུ་མཁར་མཐོན་པོ་ཞིག་ཡོད་ལ། མི་སུ་གཅིག་ཀྱང་འགྲོ་མི་ཕོད། རྒྱུ་
མཚན་ལྡུམ་ར་དེ་ནི་བདུད་མོ་ཞིག་གིས་བདག་བཟུང་བྱས་ཡོད།
བདུད་མོ་ལ་མཐུ་སྟོབས་ཤིན་ཏུ་ཆེ་བས།མི་ཚང་མ་མོ་རང་ལ་སྐྲག
ཉིན་ཞིག་ལ། ཆུང་མས་སྒེའུ་ཁུང་ནས་ལྡུམ་རའི་མཛེས་སྡུག་ལ་
ལྟ་བཞིན། ལྡུམ་རའི་ནང་དུ་རཱ་ཡོན་རྫེལ་མང་པོ་ཞིག་སྐྱེས་ཡོད་ལ། དེ་
དག་ནི་སྣུམ་ཤིག་ཤིག་ལྡན་པ་ཞིག་ཡིན་པས་ཟ་འདོད་ཀྱི་ཁ་ཆུ་ཤོར།
ཡིན་ན་ཡང་། དེ་ནི་ཧ་ཅང་དཀའ་བའི་ལས་ཤིག་ཡིན་པས། མོ་རང་གི་
ངོ་གདོང་སྐྱ་བོར་གྱུར་ནས་ཡིད་ཐང་ཆད།
ཁྱོ་གས་མོ་རང་གི་ངོ་གདོང་མཐོང་མ་ཐག་ཏུ་ཆུང་མ་ལགས།ཁྱེད་
རང་ལ་ནད་ཅིག་ཕོག་པ་ཡིན་ནམ་ཞེས་དྲིས།
ཆུང་མས། “མ་རེད། གལ་ཏེ་ངས་ལྡུམ་རའི་ནང་གི་རཱ་ཕོན་རྫེལ་དེ་
བཟའ་མ་ཐུབ་ན།ང་འཆི་ཁོ་ཐག་རེད་ཟེར།”
ཁྱོ་ག་ནི་རང་གི་ཆུང་མ་ལ་ཤིན་ཏུ་དགའ་བས། ཆུང་མ་མི་འགྲོ་བ་
ལས་བྱ་བ་ཅི་ཞིག་བྱུང་ན་དགའ་སྙམ་ནས་རཱ་ཕོན་རྫེལ་འགའ་བསྡུ་རུ་
འགྲོ་དགོས་བསམ།
ས་སྲོད་སུ། ཁོ་མཁར་ཐོག་ལ་མཆོངས་ཏེ་ལྡུམ་རའི་ནང་ནས་རཱ་
ཕོན་རྫེལ་གཅིག་ཁྱེར་ཡོང་ནས་ཆུང་མ་ལ་བྱིན། ཆུང་མའི་མྱུར་དུ་ཟ་
མ་གཡོ་སྐོལ་བྱས་ནས་ཧམ་ཟ་ཧམ་འཐུང་བྱས། རཱ་ཕོན་རྫེལ་གྱི་བྲོ་བ་
ནི་ཤིན་ཏུ་ཞིམ། ཉིན་གཉིས་པར་ཆུང་མའི་ཟ་འདོད་ཀྱི་འདོད་པ་ལྡབ་
འགྱུར་གྱིས་ཇེ་ཆེར་གྱུར། ཁྱོ་གས་ཆུང་མའི་འདུན་པ་སྐོང་ཆེད་ཡང་
བསྐྱར་མཁར་དེ་བརྒྱུད་ནས་རཱ་ཕོན་རྫེལ་ལེན་དུ་སོང་། དེ་བས། ས་
སྲོད་སྐབས་སུ་ཁོ་རང་ལྡུམ་རའི་ནང་དུ་སོང་།
ཁོ་རང་ལྡུམ་རའི་ནང་དུ་ཐོན་དུས། བདུད་མོ་དེ་གློ་བུར་དུ་ཁོའི་
མདུན་དུ་ལངས་ཡོད།
བདུད་མོ་ཁོང་ཁྲོ་ལངསཔའི་ངང་ནས་རྐུན་མ། ཁྱེད་རང་སྤོབས་
པ་ཆེ་བོ་འདུག ཁྱེད་ཀྱིས་ངའི་རཱ་ཕོན་རྫེལ་མང་པོ་བརྐུས་སོང་བ་ལ་
འགན་འཁུར་དགོས་ཟེར།
དེ་ནས་ཁྱོ་གས་ཨ་ཤུ། ཁྱེད་ཀྱིས་ང་ལ་སྙིང་རྗེ་ཞིག་སྒོམ་རོགས། ང་
ལ་ཡང་ཐབས་ཟད་སོང་བས་ཡིན། ཆུང་མས་ལྡུམ་རའི་ནང་གི་རཱ་ཕོན་
རྫེལ་དག་མཐོང་བས་གལ་ཏེ་མ་ཟོས་ན་མོ་རང་འཆི་འགྲོ་ངེས་ཡིན་
ཟེར་བས་ཡིན།ཞེས་བཤད་པར།
བདུད་མོ་དེ་ཅུང་ཞི་ལྷོད་དུ་སོང་བ་དང་། གལ་ཏེ་གནས་ཚུལ་ཁྱེད་
ཀྱིས་བཤད་པ་ནང་བཞིན་ཡིན་ན་ངའི་ལྡུམ་རའི་ནང་གི་རཱ་ཕོན་རྫེལ་
གང་འདོད་དུ་འཐུས་ཆོག ཡིན་ཡང་ང་ལ་ཆ་རྐྱེན་ཞིག་ཡོད་པ་ནི་ཁྱེད་
ཀྱི་ཆུང་མར་མི་འགྱང་བར་སྐྱེ་དགོས་བའི་བྱིས་པ་དེ་ང་ལ་སྦྱིན་
དགོས། ངས་རང་གི་བྱིས་པ་བཞིན་དུ་གཉོར་སྐྱོང་བྱེད་ཁོ་ཐག་ཡིན་
ཟེར།
ཁྱོ་ག་ཅུང་སྐྲག་པའི་ངང་ཆ་རྐྱེན་དེ་དང་ལེན་མི་བྱེད་ཐབས་མེད་
གྱུར། དེ་ནས་ཁོ་རང་གི་ཆུང་མ་ལ་ཁྱེའུ་ཞིག་སྐྱེས་པ་རེད། བདུད་མོ་དེ་
ཡོང་ནས་ཁྱེའུ་དེའི་མིང་ལ་རཱ་ཕོན་རྫེལ་ཞེས་བཏགས་པ་རེད། དེ་ནས་
བདུད་མོ་དེས་བྱིས་པ་ཁུར་ནས་བུད་སོང་།
རཱ་ཕོན་རྫེལ་ཉིན་བཞིན་ཇེ་ཆེར་གྱུར་ནས་གནམ་འོག་གི་ཆེས་
མཛེས་སྡུག་ལྡན་པའི་བུ་མོ་ཞིག་ཏུ་གྱུར་བ་རེད། བུ་མོ་དེ་ལོ་བཅུ་
གཉིས་སྐབས་སུ་བདུད་མོ་དེས་མོ་རང་ནགས་ཚལ་སྟུག་པོའི་ནང་དུ་
མཁར་རྫོང་ཞིག་གི་ནང་དུ་བཅུག མཁར་རྫོང་དེ་ལ་སྐས་མེད་ལ་སྒོ་
ཡང་མེད། རྩེ་མོ་ན་སྒེའུ་ཁུང་ཞིག་ལས་ཅི་ཡང་མེད།
ནམ་རྒྱུན་བདུད་མོ་དེ་ནང་དུ་འགྲོ་བསམ་དུས། བུ་མོ་ལ་བོས་ནས
རཱ་ཕོན་རྫེལ། རཱ་ཕོན་རྫེལ། ཁྱེད་ཀྱི་སྐྲ་རིང་དེ་མར་ལ་དཔྱོངས་ཤིག་ཟེར།
བུ་མོ་རཱ་ཕོན་རྫེལ་ལ་རིང་ཞིང་མཚར་སྡུག་ལྡན་པའི་སྐྲ་ཞིག་ཡོད་
པ་རེད། བདུད་མོ་དེའི་འབོད་སྐད་ཐོས་མ་ཐག མོ་རང་གིས་སྐྲ་ཡི་ལན་
བུ་གྲོལ་ཏེ་མར་དཔྱངས་ནས་བདུད་མོ་དེ་ཡར་འཛེག་ཏུ་བཅུག་པ་རེད།
ལོ་འགའི་རྗེས་སུ། རྒྱལ་སྲས་ཤིག་རྟ་ཞོན་ནས་ནགས་ཚལ་དེ་
བརྒྱུད་དུས། ཁོ་རང་གི་རྣ་ལམ་དུ་སྐད་སྙན་པོ་ཞིག་གྲགས། དེ་བས་ཁོ་
འགྲོ་མཚམས་བཞག་སྟེ་ཉན་སྐབས། སྐད་སྙན་སྒྲོག་མཁན་དེ་ནི་བུ་མོ་
རཱ་ཕོན་རྫེལ་ཡིན་པ་རེད། མོ་རང་གི་ཁེར་རྐྱང་གི་འཚོ་བ་དེ་འདི་ལྟར་
འགྲོ་ཐབས་མི་བྱེད་ཁ་མེད་བྱུང་། རྒྱལ་སྲས་མཁར་རྫོང་དེའི་མགོ་རུ་
འཛེག་བསམ་ན་ཡང་མཁར་རྫོང་དེ་ལ་སྒོ་དང་སྐས་ཅི་ཡང་མེད།
རྒྱལ་སྲས་དེ་ཡུལ་ལ་ལོག ཡིན་ན་ཡང་སྙན་འཇེབས་ཀྱི་འགྱུར་
ཁུག་དེས་ཁོ་རང་གི་ཡིད་སེམས་རབ་ཏུ་གཡོས། དེ་བས་རྒྱལ་སྲས་དེ་
ཉིན་ལྟར་རྟ་ཞོན་ནས་གླུ་སྐད་ལ་ཉན་དུ་སོང་། ཉིན་ཞིག ཁོ་རང་སྡོང་
རྒན་ཞིག་གི་རྒྱབ་ཏུ་བསྡད་པའི་སྐབས། ཁོས་བདུད་མོ་དེ་ཡོང་བ་
མཐོང་བ་མ་ཟད། རཱ་ཕོན་རྫེལ། རཱ་ཕོན་རྫེལ། ཁྱེད་ཀྱི་སྐྲ་རིང་དེ་མར་
དཔྱོངས་ཤིག་ཟེར་བ་ཡང་ཐོས།
བུ་མོ་རཱ་ཕོན་རྫེལ་གྱིས་སྐྲ་རིང་མར་དཔྱངས་ནས་བདུད་མོ་དེ་
ཡར་འཛེག་ཏུ་བཅུག
རྒྱལ་སྲས་ཀྱིས་བསམ་རྒྱུར་གལ་ཏེ་དེ་ནི་ཡར་ལ་འཛེགས་པའི་
ཐེམ་སྐས་དེ་ཡིན་ན། ངས་ཀྱང་ཚོད་ལྟ་ཞིག་བྱས་ཆོག་སྙམ།
ཉིན་གཉིས་པར། རྒྱལ་སྲས་དེ་མཁར་རྫོང་གམ་དུ་སོང་ནས། རཱ་
ཕོན་རྫེལ། ཁྱེད་ཀྱི་སྐྲ་རིང་དེ་མར་ལ་དཔྱོངས་དང་ཟེར།
བུ་མོ་རཱ་ཕོན་རྫེལ་གྱི་སྐྲ་དེ་མར་ལ་དཔྱངས་ནས་རྒྱལ་སྲས་དེ་
ཡར་ལ་འཛེག་ཏུ་བཅུག རཱ་ཕོན་རྫེལ་གྱིས་ཡར་འཛེགས་པའི་མི་དེ་ནི་
སྐྱེས་པ་ཞིག་ཡིན་པ་ཤེས་རྗེས། ཅུང་ཧ་ལས་པ་རེད། རྒྱུ་མཚན་མོ་རང་
གིས་སྐྱེས་པ་ཞིག་མཐོང་བ་ཐེངས་དང་བོ་ཡིན། རྒྱལ་སྲས་ཀྱིས་ངག་
འཇམ་པོའི་ངང་ནས་སྐད་ཆ་བཤད་པ་དང་མོ་རང་གི་སྐད་སྙན་པོས་
ཡིད་སེམས་འཕྲོགས་པས། ཁྱེད་དང་མཇལ་འདོད་པ་ཡིན་ཟེར།
དེ་ལྟར་བུ་མོ་དེ་ཡང་དངངས་སྐྲག་རིམ་གྱིས་ཞི་བ་རེད། རྒྱལ་སྲས་
ཀྱིས་སྐུ་ཉིད་ངའི་ཆུང་མ་བྱེད་ན་འདོད་དམ་ཟེར་དུས། མོས་བསམ་
རྒྱུར་མི་དེ་ནི་བདུད་མོ་དེ་དང་བསྡུར་ན་ང་ལ་དགའ་བོ་འདུག་སྙམ་
ནས་རེ་བ་དང་ལེན་བྱས།
མོས་བཤད་རྒྱུར་ང་རང་ཁྱེད་དང་འགྲོགས་ནས་འགྲོ་རྒྱུར་འཐད་
པ་ཡིན་མོད།འོན་ཀྱང་།ང་རང་མཁར་རྫོང་འདི་ནས་ཇི་ལྟར་བྱས་ནས་
འགྲོ་དགོས་མི་ཤེས་པས། ཁྱེད་རང་ཡོང་དུས་རེ་ལ་སྐུད་པ་རེ་འཁྱེར་
ཡོང་རོགས། ངས་སྐུད་པ་དེ་ལ་བརྟེན་ནས་ཐེམ་སྐས་ཤིག་འཁེལ་ཚར་
རྗེས།ང་རང་མཁར་རྫོང་འདི་ནས་ས་ལ་འབབ་ཐུབ་པ་རེད་ཟེར།
བདུད་མོ་དེ་ནི་ནམ་རྒྱུན་ཉིན་མོ་ཡོང་བའི་རྐྱེན་གྱིས། ཁོ་གཉིས་
ཀྱིས་གྲོས་བྱས་ནས་རྒྱལ་སྲས་མཚན་གུང་གི་སྐབས་དེར་སྐུད་པ་
འཁུར་ནས་ཡོང་རྒྱུར་ཐག་བཅད།
བདུད་མོ་དེས་ཅི་ཡང་མ་ཚོར་བ་རེད། ཉིན་ཞིག་བུ་མོ་དེས་བདུད་
མོ་ལ་འདི་ལྟར་བཤད། མ་ལགས། ངས་ཁྱེད་རང་ཡར་ལ་འཐེན་དུས་སུ་
རྒྱལ་སྲས་དེ་དང་བསྡུར་ན་ཧ་ཅང་ལྕི་བོ་འདུག་ཟེར།
བདུད་མོ་དེ་ཁོང་ཁྲོ་ལངས་པའི་ངང་ནས། འདྲེ་ཕྲུག་མ། ཁྱེད་ཀྱིས་
མི་གཞན་དང་འབྲེལ་བ་བྱས་འདུག་པས། ང་རང་མགོ་སྐོར་བཏང་སོང་
ཟེར།
བདུད་མོ་དེས་ལག་པ་གཡོན་མས་བུ་མོ་དེའི་སྐྲ་ཡི་ལན་བུ་བཟུང་
ནས། ལག་པ་གཡས་པས་ཁེ་གྲི་ཞིག་བཟུང་ནས་སྐྲ་དེ་བྲེགས་པ་རེད།
དེ་ནས་བུ་མོ་དེ་ཐང་སྟོང་ཞིག་ཏུ་འཁྲིད་ནས་གནས་དེར་འཚོ་སྡོད་བྱེད་
དུ་བཅུག
བུ་མོ་དེ་གནས་གཞན་ལ་ཁྲིད་པའི་མཚན་མོར། བདུད་མོས་སྐྲ་
རིང་བ་དེ་ཁྱེར་ནས་སྒེའུ་ཁུང་ནས་མར་དཔྱངས། རྒྱལ་སྲས་ཀྱིས་སྐྲ་
དེ་བརྒྱུད་ནས་ཡར་འཛེགས་ནས་ཡོང་། ཡིན་ན་ཡང་ནང་དུ་ཐོན་དུས།
རྒྱལ་སྲས་ཀྱིས་མཐོང་བ་ནི་བདུད་མོ་དེ་རེད། བདུད་མོས་ཨ་ཤུ་རེ་ཁོ།
ཁྱེད་རང་བུ་མོ་དེའི་ཆེད་དུ་ཡོང་བ་ཡིན་ནམ། འོན་ཀྱང་ཡིད་དུ་འོང་
བའི་བུ་མོ་དེ་ནི་ད་ཆར་གནས་འདི་རུ་མེད་པས། མོས་ཕྱིན་ཆད་གླུ་
ལེན་མི་སྲིད་དེ། མོ་གཞན་གྱིས་བཟུང་ཟིན། ད་ནས་བཟུང་ཁྱེད་ཀྱིས་
མོ་ནམ་ཡང་མཐོང་ཐབས་བྲལ།
རྒྱལ་སྲས་སྐྱོ་བའི་ངང་ནས་མཁར་རྫོང་ནས་མཆོང་། ཁོ་རང་ཚེར་
མའི་ནང་དུ་ལྷུང་བས་ཚེ་སྲོག་ལ་ཉེན་ཁ་མེད་མོད། འོན་ཀྱང་མིག་
གཉིས་ལ་ཚེར་མ་ཟུག་ནས་ལོང་བ་ར་གྱུར། རྗེས་སུ་རྒྱལ་སྲས་ཀྱིས་
ཉིན་ལྟར་ནགས་ཚལ་བརྒྱུད་ནས་རང་གི་དགའ་མ་དེ་བཙལ། དེ་ལྟར་
ནགས་ཚལ་ནས་ལོ་གང་མང་ལ་འཁྱམས་ནས་བསྡད། མཇུག་མཐར་
ཁོ་རང་བུ་མོ་རཱ་ཕོན་རྫེལ་གནས་སའི་མི་མེད་ལུང་སྟོང་དེར་སླེབས།
ཡིན་ཡང་བུ་མོ་དེར་བྱིས་པ་མཚེ་མ་ཞིག་སྐྱེས་ཡོད།
རྒྱལ་སྲས་ཀྱིས་སྐད་ཅིག་ཐོས་པ་མ་ཟད། སྐད་དེ་ནི་རྣ་བ་ལ་རྒྱུས་
མངའ་ཡོད་པ་ཞིག་ཀྱང་རེད། དེ་ནས་ཁོ་རང་ཕྱོགས་དེར་བསྐྱོད་སྐབས།
བུ་མོ་རྭ་ཕོན་རྫེལ་གྱིས་རྒྱལ་སྲས་མཐོང་མ་ཐག་ཏུ་རྒྱལ་སྲས་ཡིན་པར་
ངོ་ཤེས་ཏེ།མྱུར་དུ་རྒྱལ་སྲས་ཀྱི་བྲང་ཁར་འབྱར་ནས་ངུས།
མོ་རང་གི་མིག་ཆུ་ཐིགས་པ་གཉིས་རྒྱལ་སྲས་ཀྱི་མིག་ནང་དུ་ལྷུང་
བས། རྒྱལ་སྲས་ཀྱི་མིག་གིས་སྔར་བཞིན་མཐོང་ཐུབ་པ་སོང་བ་རེད། དེ་
ནས་ཁོ་རང་གིས་རང་གི་ཆུང་མ་དང་བུ་ཕྲུག་འཁྲིད་ནས་ཕོ་བྲང་དུ་སྙེག
ཁོང་རྣམས་འབངས་མི་སེར་གྱིས་དགའ་བས་བསུས་པ་དང། དུས་དེ་
ནས་བཟུང་བདེ་སྐྱིད་ཀྱི་འཚོ་བ་ལ་བློ་ཡིད་ཚིམ་པའི་ངང་རོལ་ལོ། །

སྦྲུལ་ལོ་རྐང་གསུམ།

སྔོན་ཆད་ཅིག་ལ། སྐྱེས་པ་དབུལ་བོ་ཞིག་ཡོད་པས་ཐ་ན་རང་གི་
བུ་གཅིག་པོའང་ཁ་གསོ་ཐུབ་ཀྱིན་མེད། བུ་ཆུང་གིས། བརྩེ་ལྡན་གྱི་
ཨ་ཕ་ལགས། ཁྱེད་ཀྱི་གནས་བབས་དེ་ཧ་ཅང་སྡུག་པའི་སྟབས་ཀྱིས་
ང་ཡང་ཁྱེད་ཀྱི་གནོན་ཤུགས་ཤིག་ཏུ་གྱུར་ཡོད། དེ་ན་ང་རང་ཕྱི་ལ་སོང་
ནས་ཟས་ཁམ་གང་ཡིན་ཡང་བཙལ་ན་ཅིས་མི་ཆོག་ཅེས་བཤད། སྤྱིར་
ཕ་བུ་བྲལ་དགོས་པ་ནི་ཡིད་སྐྱོ་བོའི་གནས་ཚུལ་ཞིག་ཡིན་མོད། འོན་
ཀྱང་ད་ལྟའི་གནས་བབས་ཀྱི་དབང་གིས་ཨ་ཕས་བུ་ལ་བདེ་སྐྱིད་ཡོང་
བའི་སྨོན་འདུན་ཞིག་ཞུས་ཏེ་ཕྱི་རུ་མངགས།
སྟབས་ལེགས་པ་ཞིག་ལ། སྐབས་དེར་རྒྱལ་ཁབ་སྟོབས་ལྡན་གྱི་་
ཞིག་གི་རྒྱལ་པོས་དམག་འཁྲུག་རྒྱག་བཞིན་ཡོད་པས། བུ་ཆུང་རྒྱལ་
པོ་དེའི་རྗེས་སུ་འབྲངས་ནས་གཡུལ་སར་ཞུགས། དགྲ་བོ་དང་འཐབས་
ཏེ་དམར་གསོད་གཏོང་རེས་བྱེད་སྐབས། རང་ཕྱོགས་ཚང་མ་ཕམ་ནས་
གསོན་ཐབས་ཁོ་ན་བྱེད་དགོས་པའི་གནས་སུ་ལྷུང་དུས། བུ་ཆུང་དེས་
ཁོ་ཚོ་ལ་སྟོབས་ཤུགས་བསྩལ། ང་ཚོས་གཞན་གྱིས་རང་ཉིད་ཀྱི་རྒྱལ་
ཁབ་རྩ་མེད་དུ་གཏོང་དུ་འཇུག་མི་ཉན་ཞེས་ངར་ཤུགས་དྲག་པོས་ངུས
ནས་བཤད། ཁོང་གི་དམག་རོགས་ཚང་མ་ཁོང་གི་རྗེས་སུ་འབྲངས་
ནས་ཚང་མའི་ནུས་ཤུགས་གཅིག་ཏུ་བསྒྲིལ་ནས་དགྲ་བོ་ཕམ་པར
བརྒྱབ་སྟེ།ཁོང་རྣམས་གཡུལ་ལས་རྣམ་པར་རྒྱལ།
རྒྱལ་པོས་གནས་ཚུལ་དེ་ཐོས་རྗེས། ན་གཞོན་དེ་དམག་དཔོན་གྱི་
གོ་གནས་སྤད་པ་དང་། གསེར་དངུལ་གྱི་ནོར་བུ་མང་པོ་བྱིན། དེ་བས་
ཁོ་རང་ནི་ཀུན་གྱིས་གཙུག་ཏུ་བཀུར་བའི་དམག་དཔོན་ཞིག་ཏུ་གྱུར།
རྒྱལ་པོ་དེ་ལ་མཛེས་སྡུག་ལྡན་པའི་སྲས་མོ་ཞིག་ཡོད། ཡིན་ན་
ཡང་སྲས་མོ་ལ་ཆ་རྐྱེན་ཡ་མཚན་ཞིག་ཡོད་པ་ནི། མོ་རང་སྔོན་དུ་ཚེ་
ལས་འདས་ཚེ་མག་པ་ཡང་མཉམ་དུ་རོ་སྒམ་དུ་འཇུག་དགོས་པ་དེ་
རེད། དེ་ལྟར་མ་བྱས་ཚེ་ངས་མག་པ་མི་ལེན་ཞེས་དམ་བཅས། སྲས་
མོས་གལ་ཏེ་ཁོ་ང་ལ་དགའ་བ་ཡིན་ན། ང་ཤི་རྗེས་སུ། ཁོ་ཡང་གསོན་
དགོས་པའི་གནས་ལུགས་མེད་ལ། དེ་བཞིན་དུ་གལ་ཏེ། ངའི་མག་པ་
སྔོན་ལ་འདས་སོང་ཚེ། ང་རང་ཡང་མཉམ་དུ་འཆི་ཕོད་པའི་སྙིང་སྟོབས་
ཡོད་ཅེས་བཤད།
དམ་བཅའ་ཡ་མཚན་པ་དེས་མོ་དང་གཉེན་སྒྲིག་འདོད་པའི་སྐྱེས་
པ་མང་པོ་ཞིག་ཅི་བྱ་གཏོལ་མེད་དུ་གྱུར། ཡིན་ཡང་སྲས་མོའི་མཛེས་
སྡུག་གི་བཞིན་རས་ཀྱིས་ན་གཞོན་བུ་ཆུང་དེའི་ཡིད་སེམས་དབང་
མེད་དུ་བཀུགདེའི་རྐྱེན་གྱིས་ཁོས་སྲས་མོ་ཆུང་མ་ལེན་པའི་རེ་བ་ཡང་
ཡང་ཞུས་པ་རེད། རྒྱལ་པོས་ཁྱེད་ཀྱིས་མོ་ལ་ཁས་ལེན་དམ་བཅའ་ཅི་
ཞིག་བྱེད་དགོས་པ་ཤེས་སམ་ཟེར།
ཁོས་གལ་ཏེ་སྲས་མོ་ཤི་སོང་བ་དང་། ང་རང་ད་དུང་གསོན་ཡོད་
ན༑ ང་རང་ངེས་པར་དུ་མོ་དང་མཉམ་དུ་འཆི་དགོས་པ་དེ་རེད། ང་རང་
མོ་ལ་ཤིན་ཏུ་དུང་བ་ཡོད་པས་ཉེན་ཁ་གཞན་དག་ལ་བསམ་བློ་གཏོང་
དགོས་པ་མི་འདུག་ཅེས་ཞུས་པས། རྒྱལ་པོ་ཡང་འཐད་པ་བྱུང་ནས་ཁོ་
གཉིས་ལ་རྒྱ་ཆེ་བའི་གཉེན་སྟོན་བྱས།
དེ་ནས་ཁོ་གཉིས་མཉམ་དུ་བདེ་སྐྱིད་ཀྱི་འཚོ་བ་རོལ་ནས་ལོ་
འགར་འགོར་རྗེས། གློ་བུར་དུ་སྲས་མོ་ལ་ནད་ལྕི་མོ་ཞིག་ཕོག་ནས་
སྨན་བཅོས་བྱ་ཐབས་བྲལ་ཏེ་སྲས་མོ་ཚེ་ལས་འདས། དམག་དཔོན་
གྱིས་ཆེས་ཐོག་མའི་ཁས་ལེན་དམ་བཅའ་དེ་ཡིད་ལ་དྲན། རང་ཉིད་
ཡང་གསོན་པོ་ས་འོག་ཏུ་སྦས་དགོས་པས་ཡིད་སེམས་རབ་ཏུ་སྐྱོ་
ནའང་། ཐབས་བཀོད་གཞན་གང་ཡང་མ་རྙེད། རྒྱལ་པོས་དམག་མི་
བཀོད་སྒྲིག་བྱས་ནས་ཕོ་བྲང་གི་སྒོ་ཡོད་ཚད་སྲུང་དུ་བཅུག སྲས་མོའི་
བེམ་པོ་དེ་རོ་སྒམ་ནང་དུ་བཞག་ནས་དུར་ཁང་དུ་འཁྱེར་བའི་ཉིན།
དམག་དཔོན་ཡང་མཉམ་གཅིག་ཏུ་དུར་ཁང་དུ་བཅུག་ནས་སྒོར་ཟྭ
བརྒྱབ།
རོ་སྒམ་གྱི་འགྲམ་ན་མདུན་ཅོག་ཅིག་ཡོད་ལ། དེའི་སྟེང་དུ་ཞག་
སྒྲོན་བཞི་བསྒྲོན་ཡོད། ད་དུང་བག་སོབ་བཞི་དང་རྒུན་ཆང་ཤེལ་དམ་
བཞི་བཅས་བཞག་ཡོད། བཟའ་བཅའ་དེ་དག་ཟོས་ཚར་རྗེས་ཁོ་རང་
བཀྲེས་ལྟོགས་ཀྱིས་འཆི་དགོས་པ་རེད། དེ་ནས་ཁོ་རང་གིས་ཉིན་རེ་ལ་
བག་སོབ་དུམ་བུ་རེ་དང་། ཆང་ཉུང་ཙམ་རེ་འཐུངས་ནས་འཆི་བདག་
དང་ཐག་ཇེ་ཉེར་གྱུར།
ཁོ་རང་འགུལ་ཙམ་ཡང་མི་བྱེད་པར་མིག་མདུན་དུ་ཧད་དེ་འདུག་
སྐབས། དུར་ཁང་གི་ཟུར་ཞིག་ནས་སྦྲུལ་ཞིག་རོ་སྒམ་གྱི་ཕྱོགས་སུ་
ནུར་ཡོང་བར་མཐོང་། ཁོས་སྦྲུལ་དེས་སྲས་མོའི་བེམ་པོ་ལ་ཕོག་ཐུག་
གཏོང་བར་དོགས་ནས་རལ་གྲིས་སྦྲུལ་དེ་དུམ་བུ་གསུམ་དུ་བཅད།
ཅུང་ཙམ་འགོར་རྗེས། སྦྲུལ་གཞན་ཞིག་ནུར་ཡོང་བར་མཐོང་། སྦྲུལ་
དེས་དུམ་བུ་གསུམ་བཅད་ཡོད་པའི་སྦྲུལ་དེ་མཐོང་རྗེས་ཕྱི་རུ་ནུར།
དེ་ནས་སྦྲུལ་དེས་ཁ་ནང་དུ་ལོ་མ་ལྗང་ཁུ་གསུམ་བཟུང་ནས། སྦྲུལ་
གཞན་པ་དེའི་རྨ་ཁ་རེ་རེའི་སྟེང་དུ་ལོ་མ་ལྗང་ཁུ་རེ་བཞག་ནས་ཡུད་
ཙམ་འགོར་རྗེས། དུམ་བུ་གསུམ་དུ་གཏུབས་པའི་སྦྲུལ་དེ་ཡང་བསྐྱར་
གསོན་པོར་གྱུར། དེ་ནས་སྦྲུལ་དེ་གཉིས་ནུར་ནས་བུད་སོང་། ཡིན་
ཡང་ལོ་མ་སྔར་གྱི་གནས་སུ་ཡོད་པ་རེད།
དམག་དཔོན་དེས་གནས་ཚུལ་དེ་མཐོང་བའི་རྗེས་ནས་བསམ་བློ་
ཞིག་གཏང་། ལོ་མ་ལྗང་ཁུ་དེ་ལ་སྦྲུལ་ཞིག་འདས་ལོག་གི་ནུས་པ་ལྡན་
ན༑ བེམ་པོ་འདི་ཡང་འདས་ལོག་བྱེད་པའི་ནུས་པ་ཡོད་དམ་སྙམ། དེ་
ནས་ཁོས་ལོ་མ་གསུམ་པོ་དེ་བཟུང་ནས། ལོ་མ་གཅིག་སྲས་མོའི་མཆུ་
ཐོག་ཏུ་བཞག གཞན་གཉིས་པོ་མིག་གཉིས་ཀྱི་སྟེང་དུ་བཞག དེ་ནས་
སྲས་མོའི་ལུས་ཀྱི་ཁྲག་འཁོར་རྒྱུག་བྱས་ནས། མོའི་ངོ་གདོང་ལ་དམར་
མདངས་རྒྱས་ཤིང་། དབུགས་ཁམ་གང་བརྔུབས་ནས། ཨ་ཨ། ས་ཆ་
འདི་གང་ཞིག་རེད་ཅེས་དྲིས་ཚེ། དམག་དཔོན་གྱིས། སྙིང་ཉེ་བའི་ཆུང་
མ་ལགས། ཁྱེད་རང་ངའི་གམ་དུ་ཡོད། དེ་ནས་ཁོ་རང་གིས་གནས་
ཚུལ་དངོས་མ་དང་འདས་ལོག་བྱུང་བའི་བརྒྱུད་རིམ་ཚང་མ་བཤད་
རྗེས། བག་སོབ་བྱིན། རྒུན་ཆང་བླུད་ནས་མོ་རང་ད་གཟོད་ཡར་ལ་
ལངས་སུ་བཅུག དེ་ནས་ཁོ་གཉིས་ཀྱིས་དུར་ཁང་གི་སྒོ་བརྡུངས་ནས་
འབོད་བརྡ་བཏང་། སྲུང་དམག་གིས་ཐོས་རྗེས་མྱུར་དུ་རྒྱལ་པོ་ལ་སྙན
གསེང་ཞུས།
རྒྱལ་པོ་དངོས་སུ་དུར་ཁང་དུ་ཡོང་ནས་སྒོའི་ཟྭ་ཕྱེས། ཁོ་གཉིས་
འདི་ལྟར་རྣམ་རིག་དང་གསོན་ཤུགས་རྒྱས་པ་མཐོང་རྗེས་ཡིད་སེམས་
རབ་ཏུ་མཉེས། དམག་དཔོན་གྱིས་སྦྲུལ་ལོ་རྐང་གསུམ་དེ་ཕྱིར་ཁྱེར་
ཡོང་ནས་གཡོག་པོའི་ལག་ལ་བཞག་སྟེ། འདི་ཉར་ཚགས་ཡག་པོ་
བྱོས། ནམ་ཞིག་དཀའ་ཁག་འཕྲད་དུས་དགོས་པ་ཆེན་པོ་ཡོད་ཅེས་
མངགས་བཅོལ་གནང་། ཡིན་ན་ཡང་། སྲས་མོ་འདས་ལོག་བྱུང་བའི་
རྗེས་ནས། འགྱུར་ལྡོག་ཆེན་པོ་ཞིག་བྱུང་ཡོད་དེ། མོས་སྔར་རང་གི་ཁྱོ་
ག་ལ་བཅངས་ཡོད་པའི་དུང་བ་དེ། ཐན་པས་གཙང་བོ་བསྐམས་པ་
བཞིན་སེམས་ཁོང་ནས་ཡོངས་སུ་ཟད་པར་གྱུར། ཉིན་འགར་འགོར་
རྗེས། དམག་དཔོན་རང་གི་བགྲེས་སོང་གི་ཨ་ཕ་ལགས་ལ་འཚམས་
འདྲི་བྱེད་དུ་འགྲོ་བསམས་ནས། ཁོང་གཉིས་གྲུ་ཐོག་ལ་བུད་རྗེས། ཆུང་
མས་རང་གི་ཁྱོ་གའི་བརྩེ་བ་དང་སྲོག་སྐྱོབ་ཀྱི་དྲིན་བརྗེད་པ་མ་ཟད།
ད་དུང་གྲུ་བ་དང་བརྩེ་བ་ཟབ་མོ་ཆགས་པ་རེད།
ལམ་བར་ནས། དམག་དཔོན་གཉིད་ལོག་སྐབས་དེར། སྲས་མོས་
གྲུ་བ་དེ་བོས་ནས་ལྐོག་གཡོ་ངན་ཇུས་ཀྱིས་དམག་དཔོན་མཚོ་ནང་དུ་
གཡུགས ངོ་ཚ་ཁྲེལ་མེད་ཀྱི་བྱ་བ་དེ་བསྒྲུབས་རྗེས་སྲས་མོས་གྲུ་དཔོན་
ལ་ད་ལྟ་ངེད་གཉིས་ཕྱིར་ལ་ལོག་ཆོག ཁོ་རང་ལམ་བར་ནས་སྟབས་
མ་ལེགས་པར་ཤི་སོང་བར་བསྒྲག་ཆོག ངས་ཡབ་ཆེན་གྱི་མདུན་ནས་
ཁྱོད་ལ་བཟང་བསྟོད་བྱས་ནས་འུ་གཉིས་ཀྱི་གཉེན་སྟོན་ལ་རེ་ཞུ་བྱས་
ན༑ ཁྱེད་ནི་ཁོ་རང་གི་རྒྱུན་འཛིན་མཁན་དེ་ཡིན་ཞེས་བཤད།
ཡིན་ཡང་བློ་དཀར་བའི་གཡོག་པོ་དེས་གྲུ་མཁན་དང་རྒྱལ་མོ་
གཉིས་ཀྱི་བྱ་ངན་དེ་དག་ཆ་ཚང་ཤེས་རྟོགས་བྱུང་ཡོད། དེ་ནས་གཡོག་
པོ་དེས་ཁོང་ཚོས་གཏོང་བཞིན་པའི་གྲུ་དེའི་ནང་ནས་གྲུ་ཆུང་ཞིག་ཕྱི་
ལ་བཏོན་ནས་སྲས་མོ་དང་གྲུ་དཔོན་འགྲོ་རུ་བཅུག་སྟེ། ཁོང་གིས་གྲུ་
ཆུང་དེ་བཏང་ནས་དམག་དཔོན་གྱི་རྗེས་སུ་འབྲངས། དེ་ནས་ཁོ་རང་
མཚོ་ཡི་ནང་དུ་ནུབ་ཡོད་པའི་དམག་དཔོན་གྱི་སར་འབྱོར་ནས་ཁོ་
ཡར་ལངས་ཏེ། ལོ་མ་རྐང་གསུམ་དེ་མིག་དང་མཆུ་ཡི་སྟེང་དུ་བཞག་
དམག་དཔོན་ཡང་འདས་ལོག་བྱུང་བ་རེད།
དེ་ནས་ཁོ་གཉིས་ཀྱིས་ནུས་ཤུགས་ཡོད་ཚད་བཏོན་ནས་རྒྱལ་
པོ་འཚོལ་དུ་ཉིན་ཁར་མཚན་བཞག་སྟེ་སོང་བ་ན། གྲུ་ཆུང་དེ་ཧ་ཅང་
མགྱོགས་པས་གྲུ་མཁན་དང་རྒྱལ་མོ་ལས་སྔོན་དུ་ཕོ་བྲང་དུ་སླེབས།
རྒྱལ་པོས་དམག་དཔོན་དང་གཡོག་པོ་གཉིས་ཁོ་ན་ཕྱིར་ཡོང་བ་
མཐོང་དུས་ཡ་མཚན་སྐྱེས་ནས་དོན་དག་ཅི་ཞིག་བྱུང་སོང་ཞེས་དྲིས།
སྐབས་དེར་དམག་དཔོན་གྱིས་རང་གི་ཆུང་མས་རང་ཉིད་ངན་
གསོད་བྱས་པའི་གནས་ཚུལ་རྒྱལ་པོ་ལ་བཤད་ཀྱང་རྒྱལ་པོ་ཡིད་མ་
ཆེས། མོ་དེ་འདྲ་ཞིག་ཡིན་པ་གཏན་ནས་ཡིད་མི་ཆེས་ཞེས་བཤད།
འོན་ཀྱང་དཀར་ནག་དབྱེ་འབྱེད་ཀྱི་ཉིན་མོ་ཞིག་མགྱོགས་པོར་འཆར་
ངེས་ཡིན། དེ་ནས་དམག་དཔོན་དང་གཡོག་པོ་གཉིས་སྦས་སུ་བཅུག་
ནས་ཀུན་ལ་གསང་བ་བྱས།
མི་འགྱང་བར་རྒྱལ་པོའི་སྲས་མོ་དང་གྲུ་མཁན་གཉིས་ཐོན། མོ་
རང་གི་གདོང་ལ་ཧ་ཅང་སྐྱོ་བའི་རྣམ་འགྱུར་ཞིག་བསྟན་ནས་རྒྱལ་
པོའི་མདུན་ལ་སླེབས་པ་ན། རྒྱལ་པོས་ཁྱེད་གཅིག་པུར་ཡུལ་ལ་ལོག་
པ་ཅི་ཡིན། ཁྱེད་ཀྱི་ཁྱོ་ག་གང་དུ་བུད་སོང་ཞེས་དྲིས།
མོས་ཡབ་ཆེན་ལགས།ཡིད་སེམས་ཅི་འདྲ་སྐྱོ་བ་ལ་ཨང་།ངའི་ཁྱོ་
ག་དེ་མཚོ་འགྲུལ་སྐབས་ནད་གཞི་ལྕི་མོ་ཞིག་ཕོག་ནས་ཤི་སོང་། གལ་
ཏེ་གྲུ་མཁན་དེ་མེད་ན་ང་རང་ཡང་ལས་དབང་ངན་པ་ཞིག་ལ་འཕྲད་
པ་ཁོ་ཐག་རེད། སྐབས་དེར་ཁོ་རང་ཡང་ཡོད་པས་ཁོང་གིས་གནས་
ཚུལ་མཐའ་དག་ཁྱེད་ལ་བཤད་ཆོག་ཅེས་རྫུན་བཤད། རྒྱལ་པོས་ངས
ཤི་བོ་དེ་འདས་ལོག་འབྱུང་དུ་འཇུག་རྒྱུ་ཡིན་ཟེར་ནས།
དམག་དཔོན་དང་གཡོག་པོ་གཉིས་མོའི་མདུན་དུ་འཁྲིད། མོས་
རང་གི་ཁྱོ་ག་མཐོང་མ་ཐག་མྱུར་དུ་པུས་མོ་ས་ལ་བཙུགས་ནས་ཡཡབ་
ཆེན་ལ་གུ་ཡངས་གཏོང་བའི་རེ་བ་ཞུས།
རྒྱལ་པོ། ངས་ཁྱེད་ལ་བཟོད་བསྒོམ་བྱེད་མི་ཉན། ཁོ་ནི་ཁྱེད་ཀྱི་
ཆེད་དུ་ཤི་ཕོད་པ་མ་ཟད། ཁྱེད་རང་གི་སྲོག་བསྐྱབས་པ་རེད། ཡིན་ཡང་
ཁྱེད་ཀྱིས་ཁོ་གཉིད་ལོག་པའི་སྐབས་སུ་ངན་གསོད་བྱས་པས། ཁྱེད་ལ་
རྣམ་སྨིན་འཁོར་ངེས་ཡིན་ཞེས་བཤད།
རྗེས་ནས་མོ་དང་གྲུ་བ་གཉིས་ཀ་གང་སར་བུ་ག་བརྡོལ་ཡོད་པའི་
གྲུ་ཞིག་གི་ནང་དུ་བཅུག་ནས་མཚོ་ནང་དུ་བཏང་བ་དང༌། མ་འགྱང་
བར་གྲུ་ཆུང་དེ་མཚོ་རླབས་ཀྱིས་བསྣུབས་སོ། །

བྱ་སྒྲོ་གསུམ།

སྔོན་ཆད་ཅིག་ལ་རྒྱལ་པོ་ཞིག་ཡོད། ཁོང་ལ་བུ་གསུམ་ཡོད་པ་
རེད། བུ་ཆེ་བ་དང་འབྲིང་བ་གཉིས་བློ་གྲོས་ཅན་ཞིག་ཡིན་ཡང་། བུ་
ཆུང་བ་དེ་ནི་རིག་པ་རྟུལ་བོ་ཞིག་ཡིན་པར་མ་ཟད། སྐད་ཆ་བཤད་རྒྱུ་
ལ་མི་དགའ་བས།མི་རྣམས་ཀྱིས་ཁོའི་མིང་ལ“གླེན་པ་ཞེས་བཏགས།
རྒྱལ་པོ་དེ་ལོ་ན་ཆེ་ནས་ཆེ་རུ་ཕྱིན་པ་ན། ལུས་སྟོབས་ཀྱང་ཇེ་
ཞན་ནས་ཇེ་ཞན་དུ་ཕྱིན་པ་དང་འཆི་བ་ལ་ཐག་ཉེ་རུ་འགྲོ་བཞིན་ཡོད།
འོན་ཀྱང་། བུ་གསུམ་ལས་སུས་ཁོ་རང་གི་རྒྱལ་རྒྱུད་འཛིན་ཐུབ་མིན་
དེ་ཧ་ཅང་རྟོགས་དཀའ་བ་ཞིག་ཡིན་པས། ཁོང་གིས་དེའི་སྐོར་བསམ་
གཞིག་བྱ་མགོ་བརྩམས། དེ་ནས་རྒྱལ་པོས་རང་གི་བུ་རྣམས་ལ་ཁྱེད་
རྣམས་ཀྱིས་སུས་ཆེས་མཛེས་ཤིང་སྤུས་ཀ་ལེགས་པའི་ས་གདན་དེ་
ཁྱེར་ཡོང་ན། དེ་ནི་རྒྱལ་རྒྱུད་འཛིན་མཁན་དེ་ཡིན་ཞེས་བཤད། རྒྱལ་
པོས་དེ་ལྟར་བྱས་ན་ཁོ་ཚོ་ལ་རྩོད་པ་མི་ཡོང་སྙམ་པ་རེད།དེ་ནས་ཁོ་ཚོ་
ཕྱི་ལ་ཁྲིད་ནས། བྱ་སྒྲོ་གསུམ་ལ་ཕུ་བཏབ་ནས། ད་ཁྱེད་ཚོ་སོ་སོ་བྱ་སྒྲོ་
དེ་དག་གི་ཁ་ཕྱོགས་ལྟར་ས་གདན་འཚོལ་དུ་སོང་ཞེས་མངགས།
བྱ་སྒྲོ་གཅིག་ཤར་ལ་ཕྱོགས། བྱ་སྒྲོ་གཅིག་ནུབ་ལ་ཕྱོགས། བྱ་སྒྲོ་
གཅིག་མཁའ་རུ་ཅུང་ཟད་ལྡིང་ནས་མར་ས་ལ་ལྷུང་བ་རེད། ཕུ་བོ་
གཉིས་ཀྱིས་ནུ་བོ་ཆུང་ཆུང་དེར་འཕྱ་སྨོད་བྱས་པ་རེད། རྒྱུ་མཚན་ཁོ་
རང་སྔར་གནས་སུ་འདུག་པ་ལས་ས་གཞན་ལ་མ་སོང་བས། དེ་ནས་
ཁོ་གཉིས་སོ་སོའི་བྱ་སྒྲོའི་ཁ་ཕྱོགས་ལྟར་ས་གདན་འཚོལ་དུ་སོང་།
རྒྱལ་སྲས་ཆུང་བ་དེ་ཡིད་སེམས་སྐྱོ་བའི་ངང་བསྡད་ཡོད་པའི་
སྐབས་དེར། བྱ་སྒྲོ་ཡོད་པའི་གནས་དེ་ན་གནམ་སྒོ་ཞིག་ཡོད་པ་
མཐོང་། ཁོས་ཐོག་སྒོ་དེ་ཡར་བཏེགས་ཏེ་བལྟས་ཚེ། ས་འོག་ཏུ་འགྲོ་
སའི་ཐེམ་སྐས་ཤིག་ཡོད་པ་རེད། ཁོ་ཐེམ་སྐས་དེ་བརྒྱུད་ནས་ས་འོག་
ཏུ་སོང་། མ་འགྱང་བར་སྒོ་གཞན་པ་ཞིག་དང་འཕྲད།ཁོས་སྒོ་རྡུང་ཙམ་
བྱས་སྐབས། ཝ་ཡེ། དམན་ཤར་ལྗང་ཁུ་དང་ཆུང་ཆུང་། མཆོང་ཞིང་
ལྡིང་པའི་སྦལ་པ་དང་སྦལ་པའི་སྦལ་ཕྲུག ཕར་མཆོང་ཚུར་མཆོང་
གྱིས། མྱུར་དུ་སོང་ནས་ཕྱི་ལ་སུ་འདུག་ལྟོས། ཞེས་པའི་སྐད་ཆ་ཞིག་
ཐོས་རྗེས་སྒོ་ཕྱེ་བྱུང་། དེ་ནས་ཁོས་སྦལ་པ་ཆེ་བ་ཞིག་ནང་དུ་ཡོད་པ་
དང་། དེའི་མཐའ་འཁོར་དུ་སྦལ་ཕྲུག་མང་པོས་བསྐོར་ཡོད་པ་མཐོང་། དེ་
ནས་སྦལ་བ་ཆེན་པོས་རྒྱལ་སྲས་ཆུང་ཆུང་དེ་ལ་ཁྱོད་ལ་ཅི་མཁོ་དྲིས་
པར།
རྒྱལ་སྲས་ཀྱིས་ང་ལ་འཇིག་རྟེན་སྟེང་ཆེས་མཛེས་ཤིང་སྤུས་ཀ་
ལེགས་པའི་ས་གདན་དེ་དགོས་ཞེས་ཟེར།
སྦལ་པ་ཆེན་པོ་དེས་སྦལ་ཕྲུག་ཅིག་ལ་བརྡ་བཏང་ནས། ཝ་ཡེ།
དམན་ཤར་ལྗང་ཁུ་དང་ཆུང་ཆུང་། མཆོང་ཞིང་ལྡིང་པའི་སྦལ་པ་དང་
སྦལ་པའི་སྦལ་ཕྲུག ཕར་མཆོང་ཚུར་མཆོང་གྱིས། མྱུར་དུ་སོང་ནས་
སྒམ་ཆེན་དེ་ཁྱེར་ཤོག་ཅེས་མངགས། དེ་ནས་སྦལ་པ་ཆུང་བ་ཞིག་
གིས་སྒམ་ཞིག་ཁྱེར་ཡོང་བ་དང་། སྦལ་པ་ཆེ་བ་ཞིག་གིས་སྒམ་ཁ་
ཕྱེས་ནས་ས་གདན་ཞིག་བླངས་ནས།“གླེན་པ་”ལ་བྱིན། ས་གདན་དེ་ནི་
སྤུས་ཀ་ལེགས་ཤིང་བྲིས་རིས་མཛེས་པས་སུས་ཀྱང་དེ་ལྟ་བུ་ཞིག་བཟོ་
མི་ཐུབ། རྒྱལ་སྲས་ཆུང་བས་བཀའ་དྲིན་ཞུས་པ་དང་ཁུར་ནས་ཕྱི་ལ་
ཡོང་།
ཕུ་བོ་གཉིས་ཀྱིས་ནུ་བོ་ནི་ཅི་ཡང་མི་ཤེས་མཁན་ཞིག་ཡིན་པས་
ལག་ལ་ས་གདན་བཟང་པོ་ཞིག་རྙེད་མི་སྲིད་སྙམ་ནས། ཁོ་གཉིས་
ཀྱིས་ཀྱང་དཀའ་བ་དེ་འདྲ་ཞིག་མྱོང་དགོས་དོན་མེད་སྙམ་པ་རེད། དེ་
ནས་ཁོ་གཉིས་ཀྱིས་ཕྱུགས་ལས་པ་ཞིག་གི་ལག་ནས་ཅུང་རྩུབ་པའི་ས་
གདན་ཞིག་ཉོས་ནས་ཡུལ་ལ་ལོག
སྐབས་དེར། རྒྱལ་སྲས་ཆུང་བས་རང་གི་ཆེས་མཛེས་ཤིང་སྤུས་
ཀ་ལེགས་པའི་ས་གདན་དེ་ཡབ་ཆེན་ལ་སྤྲད་པ་དང་། ཡབ་ཆེན་གྱིས་
ཁོ་ཚོས་ཁྱེར་ཡོང་བའི་ས་གདན་ལ་ཞིབ་ལྟ་ཞིག་བྱས་ནས། རྒྱལ་པོའི་
གོ་གནས་རྒྱལ་སྲས་ཆུང་བ་ལ་ངེས་པར་དུ་སྤྲོད་དགོས་ཀྱི་འདུག་ཅེས་
བཤད་སྐབས།
ཕུ་བོ་གཉིས་ཀྱིས་འུར་འུར་ཟང་ཟིང་གིས་རྒྱལ་པོའི་གོ་གནས་
གླེན་པ་ཞིག་ལ་སྤྲོད་མི་ཉན། རྒྱུ་མཚན་ཁོས་བྱ་བ་ཅི་ཞིག་བསྒྲུབ་ཀྱང་
བསམ་བློ་ཞིབ་མོ་གཏོང་བ་ཞིག་མིན་ཟེར། རྒྱལ་པོ་ལ་ཡང་བློ་སེམས་
མི་བདེ་བར་བཟོས་ཡོད་པས། ད་དུང་བུ་སྤུན་གསུམ་པོ་འགྲན་སྡུར་
བྱས་ནས་ཐག་གཅོད་དགོས་ཟེར།
དེ་བས་རྒྱལ་པོས་སུ་ཞིག་གིས་འཁུར་ཡོང་བའི་སོར་གདུབ་དེ་ནི་
མཛེས་སྡུག་ལྡན་པ་ཞིག་ཡིན་ན། རྒྱལ་པོའི་གོ་གནས་དེ་ལ་སྤྲོད་རྒྱུ་
ཡིན་ཟེར། རྒྱལ་པོས་ཡང་བསྐྱར་བྱ་སྒྲོ་གསུམ་ཁྱེར་ཡོང་ནས་མཁའ་
ལ་ཕུ་བཏབ་ནས་སྤུར་བ་རེད། དེ་ལྟར་བྱ་སྒྲོ་འཕུར་བའི་ཕྱོགས་སོ་སོ་
ལ་ཁོ་ཚོ་སོར་གདུབ་འཚོལ་དུ་མངགས།
ཕུ་བོ་གཉིས་གཅིག་ཤར་ཕྱོགས་དང་གཅིག་ནུབ་ཕྱོགས་སུ་ཆས་
པ་རེད། རྒྱལ་སྲས་ཆུང་བའི་བྱ་སྒྲོ་ནི་སྔར་བཞིན་མཁའ་ནས་ཅུང་ཟད་
ཁུར་རྗེས་ས་རུ་ལྷུང་བས། ཁོ་རང་ཡང་ས་འོག་ཏུ་འཛུལ་ནས་སྦལ་པ་
ཆེན་པོ་དེ་ལ་ཆེས་མཛེས་པའི་སོར་གདུབ་ཞིག་གནང་བའི་རེ་བ་ཞུས།
སྦལ་ཆེན་གྱིས་སྔོན་མའི་སྒམ་དེ་ཁྱེར་ཡོང་སྟེ་དེ་ལས་འོད་ཟེར་འཕྲོ་
བའི་རིན་ཆེན་སོར་གདུབ་ཅིག་བླངས་ནས་ཁོ་ལ་བྱིན། སོར་གདུབ་དེ་
ནི་བཟོ་རྩལ་གྱི་སྤུས་ཀ་ཤིན་ཏུ་དག་པས། གསེར་མགར་སུས་ཀྱང་བཟོ་
མི་ཐུབ་པ་ཞིག་ཡིན་པར་གདོན་མི་ཟའོ། །
རྒྱལ་སྲས་ཆུང་བ་དེ་སོར་གདུབ་འཚོལ་དུ་འགྲོ་སྐབས། ཕུ་བོ་
གཉིས་ཀས་ཁོ་ལ་འཕྱ་སྨོད་བྱས་པ་མ་ཟད།ད་རུང་ངལ་བ་གང་ཡང་མ་
སྤྱད་པར། ཉེ་འཁོར་ནས་སོར་གདུབ་སྤྱིར་བཏང་བ་ཞིག་ལ་བསྐྱར་བཟོ་
ཅུང་ཟད་བྱས་ནས་ཁྱེར་ཡོང་སྟེ་རྒྱལ་པོ་ལ་ཕུལ། རྒྱལ་པོས་ཁོ་ཚོས་
ཁྱེར་ཡོང་བའི་སོར་གདུབ་ལ་ཞིབ་ལྟ་རེ་བྱས་ནས་འདི་ལྟར་གསུངས།
བལྟས་ཡོང་ན་རྒྱལ་པོའི་གོ་གནས་རྒྱལ་སྲས་ཆུང་བ་ལ་དབང་ཞེས་
ཟེར།
ཡིན་ན་ཡང་། ཕུ་བོ་གཉིས་ཀྱིས་མུ་མཐུད་དུ་རྒྱལ་པོར་ཁག་པོ་
བཟོས་པས། འགྲན་སྡུར་ཐེངས་གསུམ་པ་དེ་མི་བྱ་ཐབས་མེད་བྱུང་།
རྒྱལ་པོས་བུ་གསུམ་ལས་སུས་བུད་མེད་མཛེས་ཤོས་དེ་འཁྲིད་ཡོང་ཐུབ་
ན་དེ་ལ་རྒྱལ་སྲིད་སྟེར་དགོས་ཞེས་བཤད། དེ་ནས་རྒྱལ་པོས་སྔར་གྱི་
བྱེད་ཐབས་ལྟར་བྱ་སྒྲོ་གསུམ་ཁྱེར་ཡོང་ནས་མཁའ་ལ་སྤུར། བུ་སོ་སོ་
བྱ་སྒྲོ་ཡི་ཁ་ཕྱོགས་ལྟར་ལམ་ལ་ཆས།
གླེན་པ་དེ་ནི་ཐེ་ཚོམ་སྤུ་ཙམ་མེད་པར་སྔར་གྱི་སྦལ་པ་ཆེན་པོ་
དེའི་སར་སོང་སྟེ། འཇིག་རྟེན་འདིའི་སྟེང་གི་ཆེས་མཛེས་པའི་བུ་མོ་དེ་
བདག་ལ་གནང་རོགས་ཞེས་ཞུས་པར།
སྦལ་པ་ཆེན་པོ་དེ་ན་རེ། ཨོ། ཆེས་མཛེས་པའི་བུ་མོ་དེ་ད་ལྟ་ཁྱིམ
ན་མི་འདུག ཡིན་ཡང་ཁྱེད་ཀྱིས་མོ་རང་འཁྲིད་ཆོག་ཅེས་ཟེར་ཞོར་དུ་
ཙི་གུ་དྲུག་གིས་བཏེགས་ཡོད་པའི་ལ་ཕུག་ཁོག་སྟོང་ཞིག་ཁོ་ལ་བྱིན།
རྒྱལ་སྲས་ཆུང་བ་སྐྱོ་བའི་ངང་ནས། ངས་འདི་དག་འཁྱེར་ནས་ཅི་
ཞིག་བྱེད་ཅེས་པར།
སྦལ་ཆེན་གྱིས། ཁྱེད་ཀྱིས་སྦལ་ཕྲུག་ཅིག་བཟུང་ནས་ལ་ཕུག་སྟོང་
བའི་ནང་དུ་བཅུག་ན་ཆོག་ཟེར།
དེ་ནས་རྒྱལ་སྲས་ཀྱིས་སྦལ་ཕྲུག་ཅིག་བཟུང་ནས་ནང་དུ་བཅུག
སྦལ་ཕྲུག་དེ་མཛེས་སྡུག་ལྡན་པའི་བུ་མོ་ཞིག་ཏུ་གྱུར་བ་དང་། ལ་ཕུག་
དང་ཙི་གུ་དག་ནི་ཤིང་རྟ་དང་རྟ་མཆོག་དྲུག་ལ་གྱུར་བ་རེད། རྒྱལ་སྲས་
ཀྱིས་མོ་རང་ལ་འོ་ཞིག་བྱས་ཏེ་ཤིང་རྟར་བསྡད་ནས་རྒྱལ་པོའི་མདུན་
ལ་ཕེབས།
ཕུ་བོ་གཉིས་ཀྱིས་དཀའ་ལས་མྱོང་བར་དོགས་ཏེ། སྤྱིར་བཏང་
ཁྱིམ་ཚང་དཀྱུས་མ་ཞིག་ནས་བུ་མོ་གཉིས་འཁྲིད་ནས་རྒྱལ་པོའི་གམ་
དུ་ཕེབས།
རྒྱལ་པོས་ཁོ་ཚོས་ཁྲིད་ཡོང་བའི་བུ་མོ་རྣམས་ལ་བལྟས་རྗེས། ང་
ཤི་རྗེས་ངའི་རྒྱལ་སྲིད་འདི་བུ་ཐ་ཆུང་ལ་བདག་ཅེས་བཤད་པར། ཕུ་བོ་
གཉིས་ཀྱིས་ད་དུང་ཁས་མི་ལེན་པ་མ་ཟད། ཧམ་པ་ཆེན་པོའི་སྒོ་ནས།
ངེད་གཉིས་འཐད་པ་མིན། གླེན་པ་ཞིག་རྒྱལ་པོ་ལ་འདུག་པའི་གནས་
ལུགས་གང་ན་ཡོད་ཅེས་ཡབ་ཆེན་ལ་ཚ་འདྲི་བྱས་པ་དང་། ཕོ་བྲང་གི་
ཚོམས་ཆེན་ནས་སྒོར་དབྱིབས་གྱི་དངོས་པོ་ཞིག་བཏེགས་ནས། གལ་
ཏེ་སུའི་ཆུང་མ་དེ་འདི་ལས་ཕར་ལྡིང་ཐུབ་ཚེ། “རྒྱལ་པོའི་གོ་གནས་དེ་
ལ་སྤྲོད་དགོས་ཟེར།”
ཕུ་བོ་གཉིས་ཀྱི་བསམ་པར། ཞིང་ཁྱིམ་ནས་འཚར་ལོངས་བྱུང་
བའི་བུ་མོ་ནི་ཅུང་སྟོབས་ཤུགས་ཆེ་བས། སྒོར་དབྱིབས་དེ་ལས་ལྡིང་
ཐུབ་པར་སྙམ།འོན་ཏེ་བུ་མོ་མཛེས་མ་དེ་ལྡིང་མི་ཐུབ་སྙམ་པ་རེད།
རྒྱལ་པོ་ལ་ཐབས་ཟད་པས། ཁོ་གཉིས་ཀྱི་ཁ་ཐོག་ལ་བཞག ཐོག་
མར་ཞིང་བའི་བུ་མོ་དེ་གཉིས་ལྡིངས། ཁོ་གཉིས་ལྡབ་བེ་ལྡིབ་བེར་ལྡིང་
ཁུལ་བྱས་ཀྱང་ཕ་རོལ་དུ་མ་སླེབས་གོང་མར་ལྷུང་སྟེ་སྦོམ་ཞིང་སྟུག་
པའི་རྐང་ལག་རྣམས་ཀྱང་བཅག དེ་ནས་རྒྱལ་སྲས་ཆུང་བས་ཁྲིད་
ཡོང་བའི་མཛེས་སྡུག་ལྡན་པའི་བུ་མོ་དེ་ནི། རི་དྭགས་ཤྭ་བ་ཞིག་དང་
མཚུངས་པར་ལྡེམ་མྱུར་ལྡན་པའི་ངང་སྒོར་དབྱིབས་ཀྱི་ཕ་རོལ་དུ་
ལྡིངས།
བརྒྱུད་རིམ་འདི་ཚང་མའི་འཕྲོ་ནས་འགྲན་སྡུར་མཚམས་འཇོག་
དགོས་བྱུང་བ་རེད།དེར་བརྟེན་བུ་གླེན་པར་རྒྱལ་པོའི་ཅོད་པན་ཐོབ་པ་
དང་། ཁོང་གིས་བློ་གྲོས་ལྡན་པའི་སྒོ་ནས་རྒྱལ་སྲིད་ཡུན་རིང་བསྐྱངས་
སོ། །

ཞིང་པ་ཆུང་ཆུང༌།

སྔོན་ཆད་སྡེ་བ་ཞིག་ཡོད་ལ་དེའི་ནང་གི་མི་གཅིག་མ་གཏོགས་
གཞན་ཚང་མ་འབྱོར་ཕྱུག་ལྡན་པ་ཤ་སྟག་ཡིན། དབུལ་བོ་གཅིག་ཡོད་
པ་དེ་ལ་བ་ཕྱུགས་གཅིག་ཀྱང་མེད་ལ་གཅིག་ཉོ་བྱེད་ཀྱི་སྒོར་མོ་ཡང་
མེད་སྟབས། སྡེ་བ་ཚོས་ཁོ་ལ་ཞིང་བ་ཆུང་ཆུང་ཞེས་མིང་བཏགས་པ་
རེད། འོན་ཀྱང་། ཁོ་དང་ཁོའི་ཆུང་མ་གཉིས་ཀ་ལ་རང་གི་ཁྱིམ་ཚང་ལ་
དབང་བའི་བ་ཕྱུགས་ཤིག་ཡོད་ན་ཅི་མ་རུང་སྙམ་པའི་འདུན་པ་ཤིན་
ཏུ་ཆེ། ཉིན་ཞིག་ལ། ཁྱོ་གས་ཆུང་མ་ལ། ང་ལ་ཐབས་བཀོད་བཟང་བོ་
ཞིག་ཡོད། ཤིང་མཁན་ཞིག་ལ་ཤིང་གི་བེའུ་ཞིག་བཟོ་རུ་བཅུག་ནས།
དེ་ལ་ཚོན་རྩི་རྒྱ་སྨུག་ཅིག་བྱུགས་ན། དེ་ནི་བེའུ་གཞན་པ་ཚོ་དང་
རིགས་འདྲ་ཞིག་ཆགས་པ་དང་། དེ་ནས་རིམ་བཞིན་དེ་ཆེ་རུ་ཕྱིན་ཏེ་
བ་ཕྱུགས་ངོ་མ་ཞིག་ཏུ་འགྱུར་ངེས།ཞེས་བཤད་པར།
ཆུང་མས་ཀྱང་ཐབས་བཀོད་དེ་འགྲིག་པར་འདོད་ནས་ཤིང་
མཁན་ཞིག་ལ་བེའུ་དང་འདྲ་བ་ཞིག་བཟོ་རུ་བཅུག་པ་རེད། དེ་ནས་
ཚོན་བྱུགས་པ་ན་བེའུ་ཞིག་དང་གཉིས་སུ་མེད་པར་གྱུར།
ཉིན་གཉིས་པར། ཕྱུགས་རྫིས་བ་ཕྱུག་མང་པོ་དེད་ནས་འགྲོ་
སྐབས། ཞིང་བ་ཆུང་ཆུང་དེས་ཕྱུགས་རྫི་དེར་བོས་ཡོང་ནས་རང་གི་
ཤིང་གི་བེའུ་དེ་བསྟན་ནས། ལྟོས་དང་། ངེད་ཚང་ལ་ཡང་བེའུ་ཆུང་ཆུང་
གཅིག་ཡོད་མོད། འོན་ཀྱང་ད་དུང་འགྲོ་མི་ཤེས་པས་ཁྱེད་ཀྱིས་ཁོ་རང་
པང་ལ་བཟུང་སྟེ་ཁྱེར་དགོས་ཞེས་པར།
ཕྱུགས་རྫི་དེས། ཆོག་ཞེས་བེའུ་དེ་ཁྱེར་ནས་རྩྭ་ཐང་དཀྱིལ་དུ་
བཞག་པ་རེད།
བེའུ་དེ་ནི་མགོ་བོ་བསྒུར་ནས་རྩྭ་ཟ་བཞིན་ཡོད་པ་དང་མཚུངས་
པར་དེར་ལངས་བསྡད་པས། ཕྱུགས་རྫི་ཡིས།ལྟོས་དང་།བེའུ་དེས་ད་ལྟ་
ནས་རྩྭ་ཟ་བཞིན་ཡོད་པས།མི་འགྱང་བར་འགྲོ་ཐུབ་རྒྱུ་རེད་སྙམ།
ཉིན་དེའི་ཕྱི་དྲོར། ཕྱུགས་རྫིས་བ་ཕྱུགས་རྣམས་དེད་ནས་ཡུལ་
ལ་ལོག་སྐབས། གལ་ཏེ་ཁྱེད་རང་དེར་བསྡད་ནས་རྩྭ་ཟ་ཐུབ་ན། ཁྱེད་
རང་རྐང་པ་བཞིའི་མགོར་ལངས་ཏེ་འགྲོ་ཡང་ཐུབ་ངེས། ངས་ཁྱེད་རང་
ཡང་བསྐྱར་པང་དུ་ཁྱེར་ནས་འགྲོ་མི་ཐུབ་ཅེས་བེའུ་དེ་རང་གནས་སུ
བསྐྱུར།
ཞིང་བ་ཆུང་ཆུང་དེས་སྒོ་ན་ཕྱུགས་རྫིར་བསྒུགས་ནས་བསྡད་
ཡོད། ཕྱུགས་རྫིས་བ་ཕྱུགས་རྣམས་དེད་ནས་སྡེ་བའི་ནང་ལ་ཐོན་དུས།
ཁོ་རང་གི་བེའུ་མེད་པ་ཚོར་ནས་ཁོ་ལ་དྲིས་པར།
ཕྱུགས་རྫིས་ན་རེ། བེའུ་དེ་རྩྭ་ཐང་དཀྱིལ་ན་ད་དུང་རྩྭ་ཟོས་ནས་བསྡད་
ཡོད། ཁོ་ང་ཚོ་དང་མཉམ་དུ་ཡོང་གི་མི་འདུག་ཅེས་ལན་བཏབ།
ཞིང་བ་ཆུང་ཆུང་གིས། ངའི་སྒོ་ཟོག་ངེས་པར་དུ་ཕྱིར་དེད་ཡོང་
དགོས། ཞེས་ཕྱུགས་རྫི་དེ་ཁྲིད་ནས་རྩྭ་ཐང་དཀྱིལ་དུ་ཐོན་དུས། བེའུ་
ནི་རྐུན་མ་ཅིག་གིས་ཁྱེར་ཚར་བས། རིག་རྒྱུ་མཐོང་རྒྱུ་མེད་པ་རེད།
ཕྱུགས་རྫིས་ཟེར་ན། བེའུ་རང་ཉིད་བྲོས་སོང་བ་རེད་ཟེར། ཞིང་བས།
སྐད་ཆ་དེ་འདྲ་བཤད་མི་དགོས་ཞེས། ཕྱུགས་རྫི་ཁྲིད་ནས་སྡེ་དཔོན་ལ་
གཏུག སྡེ་དཔོན་གྱིས་ཕྱུགས་རྫི་དེ་ལ་ཆད་པ་བཅད། དེ་ནི་ཞིང་བ་དེ་
ལ་བ་ཕྱུགས་གཅིག་སྐྱིན་ཚབ་འཇལ་དགོས་པ་རེད།
ད་ནི་ཞིང་བ་བཟའ་ཟླ་གཉིས་ཀྱིས་ཡུན་རིང་སེམས་སུ་ཉར་བའི་
རེ་འདུན་ཏེ། ཁོ་གཉིས་ལ་བ་ཕྱུགས་ཤིག་དངོས་སུ་དབང་སོང་བས། ཁོ་
གཉིས་དགའ་སྤྲོ་ཚད་མེད་སྐྱེས། ཡིན་ན་ཡང་ཁོ་གཉིས་ཤིན་ཏུ་དབུལ་
བའི་རྐྱེན་གྱིས་ནོར་ལ་ལྟོ་སྦྱིན་རྒྱུ་ཅི་ཡང་མེད། དེ་བས་བ་ཕྱུགས་དེ་
ཁོ་གཉིས་ཀྱིས་མི་འགྱང་བར་བཤའ་དགོས་ཐུག་པ་རེད། དེ་ནས་ཁོ་
གཉིས་ཀྱིས་བ་ཕྱུགས་ཀྱི་ཤ་སྐམ་དུ་བཅུག པགས་པ་དེ་བཙོང་ནས་
བེའུ་ཞིག་ཉོ་བསམ་པ་རེད། ཁོ་རང་སྲང་བར་ནས་ཕྱེ་འཐག་ཁང་ཞིག་
བརྒྱུད་དུས། གཤོག་པ་རྨས་པའི་ཁྭ་ཏ་ཞིག་དང་འཕྲད། ཁོས་སྙིང་རྗེ་
བསྒོམ་སྟེ་ལག་ལ་བཟུང་ནས་པགས་པ་དེར་གོན། དེ་དུས་གློ་བུར་དུ་
དྲག་ཆར་བབས་པས། ཁོ་རང་ཕྱིར་ཕྱེ་འཐག་ཁང་དུ་སོང་སྟེ་གནས་
ཚང་གཡར་བ་རེད།
སྐབས་དེར་ཁང་པའི་ནང་དུ་ཕྱེ་འཐག་བདག་པོའི་ཆུང་མ་གཅིག་
པུ་ཡིན། མོས་ཞིང་པ་དེ་ལ། ཁྱོད་རང་སོག་མའི་ནང་དུ་ཉལ་ཆོག་ཅེས་
ཁོ་ལ་བག་སོབ་དང་ཕྱུར་སྐམ་ཁྱེར་ཡོང་ནས་ཟ་རུ་བཅུག ཞིང་བས་
ཟོས་ཚར་རྗེས་པགས་པ་དེ་རང་གི་འགྲམ་དུ་བཞག་ནས། རྩྭ་གདན་
ཐོག་ཏུ་ལོག་པ་རེད། བུད་མེད་དེས་ཁོ་རང་ཐང་ཆད་པས་གཉིད་ཁུག་
འདུག་སྙམ།
སྐབས་དེར་ཆོས་ཁང་གི་ཆོས་འཆད་མཁན་དེ་ཁོ་ཚང་ལ་ཡོང་བ་
རེད། བུད་མེད་དེས་ཁོ་ལ་སྣེ་ལེན་ཡག་པོ་བྱས། དེ་རིང་ངའི་ཁྱོ་ག་ཁྱིམ་
ན་མེད་པས།ངེད་གཉིས་ཀྱིས་ཟ་མ་རྒྱག་ཚོད་ཅིག་ཟ་ཆོག་ཅེས་བཤད།
ཞིང་བ་དེས་ཁོ་གཉིས་ཀྱི་སྐད་ཆ་དེ་ཐོས་མ་ཐག འགྲམ་ཆུ་ལྡང་
ཞོར་རང་གིས་བག་སོབ་ཅིག་དང་ཕྱུར་སྐམ་ཞིག་ལས་ཅི་ཡང་མ་ཟོས་
པས་ཚིག་པ་ཟོས་ནས་བསྡད། བུད་མེད་དེས་ཤ་བསྲེག་མ་དང་བག་
སོབ། གྲང་ཚལ་དང་ཆང་འཁྱེར་ཡོང་ནས་ཟ་གྲབས་བྱེད་སྐབས་ཕྱི་
ནས་སྒོ་བརྡུངས།
བུད་མེད་དེས། ཨ་ཙི། དཀོན་མཆོག་མཁྱེན། ངའི་ཁྱོ་ག་ཕྱིར་ཐོན་
ཐལ། ཞེས་བྲེལ་འཚུབ་ཀྱི་སྒོ་ནས་ཤ་བསྲེག་མ་རྣམས་བསྲེག་ཐབ་ཏུ་
སྦས། ཆང་དེ་སྔས་འབོལ་འོག་ཏུ་སྦས། གྲང་ཚལ་དེ་མལ་ཁྲིའི་སྟེང་ཏུ་
སྦས། བག་སོབ་དེ་མལ་ཁྲིའི་འོག་ཏུ་སྦས། ཆོས་འཆད་མཁན་དེ་ཇ་
ཁང་ནང་དུ་སྦས། དེ་ནས་མོ་རང་གིས་སྒོ་ཕྱེས་ཏེ། ཁྱེད་རང་ཡང་ཕྱིར་
སླེབས་པར། གནམ་རྒན་མ་ལ་བཀའ་དྲིན་ཞུ། དྲག་ཆར་དེ་ཆེ་བ་ལ་
ཨང་། འཛམ་གླིང་འཇིག་ལ་ཉེ་པ་དང་འདྲ་ཞེས་ཟེར་བཞིན་ཁོ་ནང་དུ་
བསུས། དེ་ནས་ཕྱེ་འཐག་བདག་པོས་ཞིང་བ་ཆུང་ཆུང་དེ་སོག་མའི་
སྟེང་དུ་ཉལ་ཡོད་པ་མཐོང་བས། ཕ་གི་གྲོགས་པོ་དེས་ཅི་བྱེད་ཀྱི་ཡོད་
དམ། ཞེས་དྲིས་པར། ཆུང་མས། ཨོ། ཡ་ང་བའི་འཁྱམས་པོ་གན་ནི་
དྲག་ཆར་ནང་ལྷུང་བས་འུ་ཚང་ལ་གནས་ཚང་གཡར་རོགས་ཟེར།
དེར་བརྟེན། ངས་ཁོ་ལ་བག་སོབ་དང་ཕྱུར་སྐམ་བྱིན་པ་དང་སོག་མའི་
སྟེང་དུ་ཉལ་དུ་བཅུག་པ་ཡིན། དེ་ནས་ཁྱོ་གས། དེ་ལ་འགོག་པ་གང་
ཡང་མེད། ང་ལྟོགས་ཀྱི་འདུག་པས་མགྱོགས་པོར་ཟ་རྒྱུ་ཞིག་ཁྱེར་ཤོག
ཅེས་པར། ཆུང་མས། བག་སོབ་དང་ཕྱུར་མ་གཏོགས་མེད་ཟེར།
ཁྱོ་གས། ཅི་ཡིན་ན་ཆོག་ད་ལྟ་ང་རང་ལ་བག་སོབ་དང་ཕྱུར་སྐམ་
རེ་ཟ་རྒྱུ་ཡོད་ན་འགྲིག་འདུག་ཟེར། ཁོས་ཞིང་བ་དེ་ལ་བལྟས་ནས།
ཁྱེད་ཡང་ཤོག་དང་མཉམ་དུ་ཟ་ཆོག་ཟེར།
ཞིང་བ་དེས་འཛེམ་དོགས་མེད་པར་མཉམ་དུ་ཟོས་པ་རེད།
སྐབས་དེར། ཁྱོ་གས་ས་སྟེང་གི་ཁྭ་ཏ་དང་པགས་པ་མཐོང་བས་དེ་
ནི་ཅི་ཞིག་ཡིན་ནམ་ཟེར།
ཞིང་བས།དེ་ནི་མོ་འདེབས་པའི་ཅ་ལག་འགའ་ཡིན་ཟེར།
ཁྱོ་ག་དེས། ཨོ། དེ་ལ་མངོན་རྟོགས་ཀྱི་ནུས་པ་ཡོད་དམ་ཟེར།
ཞིང་བས། ལོས་ཤེས། འོན་ཀྱང་ཁོས་དོན་དག་བཞི་མ་གཏོགས་
མི་བཤད། དོན་དག་ལྔ་བ་དེ་ཁོང་རང་ཉིད་ཀྱི་སེམས་སུ་ཉར་བ་ལས་
གཞན་ལ་མི་བཤད།ཁྱོ་ག་དེས།ཆོག་གིདེ་ན་ཁྭ་ཏ་ལ་བཤད་དུ་ཆུགས་
ཟེར།
ཞིང་བས་ཁྭ་ཏ་དེ་ལ་ཕུར་ཕུར་འགའ་བྱས་པས། ཁྭ་ཏས། ཀྭ་ཀྭ།
ཞེས་གྲགས།
ཁྱོ་གས།ཁོ་རང་གིས་ཅི་ཞིག་བཤད་སོང་ཟེར།
ཞིང་བས། ཁྭ་ཏས་ཆེས་ཐོག་མར་བཤད་རྒྱུར། སྔས་འབོལ་འོག་ན་
ཆང་ཞིག་ཡོད་ཟེར།
དེ་ནས་ཕྱེ་འཐག་བདག་པོ་དེ་སོང་ནས་སྔས་འབོལ་འོག་གི་ཆང་
དེ་ཁྱེར་ཡོང་ནས། ཨ་ལ་ལ།ཁོ་ལ་མུ་མཐུད་དུ་བཤད་དུ་ཆུགས་ཟེར།
ཞིང་བས་ཡང་ཁྭ་ཏ་ལ་ཕུར་ཕུར་ཙམ་བྱས་པས། ཁོ་རང་གྲགས་
པ་རེད། ཁྭ་ཏས་ཐེངས་གཉིས་པར་བཤད་རྒྱུར་བསྲེག་ཐབ་ནང་དུ་ཤ་
བསྲེག་མ་ཡོད་ཟེར།
ཕྱེ་འཐག་བདག་པོ་སོང་ནས་བསྲེག་ཐབ་ནང་དུ་བལྟས་པ་ན།
དངོས་གནས་ཤ་བསྲེག་མ་ཡོད་པ་རེད།
དེ་ནས་ཞིང་བས་ཡང་ཁྭ་ཏ་ལ་ཕུར་ཕུར་ཙམ་བྱས་པས་ཁོ་རང་
གྲགས་པ་རེད། ཁྭ་ཏས་ཐེངས་གསུམ་པར་བཤད་རྒྱུར་མལ་ཁྲིའི་སྟེང་
དུ་གྲང་ཚལ་ཡོད་ཟེར།
ཁོ་རང་སོང་ནས་བལྟས་པར་ཡང་གྲང་ཚལ་རྙེད་པ་རེད།
ཞིང་བས་མཇུག་མཐར་ཁྭ་ཏ་ལ་ཕུར་ཕུར་ཙམ་བྱས་ནས། ཁྭ་ཏས་
ཐེངས་བཞི་པར་བཤད་རྒྱུར་མལ་ཁྲིའི་འོག་ན་བག་སོབ་ཡོད་ཟེར་ཞེས
རེ་རེ་བཞིན་བཤད་པ་དང་།
ཕྱེ་འཐག་བདག་པོ་དེས། མི་ཆོག་རྒྱུ་མེད་ཀི་ཞེས་བཤད་བཞིན།
ཁོ་གཉིས་མཉམ་དུ་ཅོག་ཙེ་མདུན་དུ་བསྡད། འོན་ཀྱང་། ཆུང་མ་དེ་ནི་
ཧ་ཅང་སྐྲག་སྟེ་ལྡེ་མིག་ཚང་མ་ཁྱེར་ནས་ཉལ་སར་སོང་། ཕྱེ་འཐག་
བདག་པོ་དེ་ལ་དོན་དག་ལྔ་པ་དེ་ཤེས་འདོད་ཤིན་ཏུ་ཆེ་མོད། འོན་ཀྱང་
དོན་དག་ལྔ་པ་དེ་ནི་དོན་དག་བཟང་པོ་ཞིག་གཏན་ནས་མིན་པས།
ཞིང་བས་ཐོག་མར་འུ་གཉིས་ཟ་མ་འདི་བཞི་ལྷིང་འཇགས་ངང་ཟ་ཞེས
བཤད་པས་དེ་ལྟར་བྱས།
ཁོ་གཉིས་ཀྱིས་ཟ་མ་ཟོས་ཚར་རྗེས། ཞིང་བས་ཁོ་རང་ལ་ཆ་རྐྱེན་
ཞིག་བཏོན་པ་རེད། ཆ་རྐྱེན་དེ་ནི་ཞིང་བ་ལ་གསེར་སྒོར་སུམ་བརྒྱ་
བྱིན་ཚེ། ཁོ་ལ་བྱ་བ་ལྔ་བ་དེ་ཅི་ཞིག་ཡིན་པ་བཤད་དགོས་པ་རེད། དེ་
ནས་ཁོ་རང་གཉིས་ཆ་རྐྱེན་དེར་མོས་མཐུན་བྱུང༌། ཞིང་བས་ཁྭ་ཏ་ལ་
ཕུར་ཕུར་ཙམ་བྱས་པས། ཀྭ ཀྭ། ཞེས་གྲགས། ཕྱེ་འཐག་བདག་པོས་
ཁོས་ཅི་བཤད་བྱུང་ཞེས་དྲིས་པར།
ཞིང་བས། ཁྭ་ཏས་བཤད་པར། གདོན་འདྲེ་ཞིག་ཁྱེད་ཚང་གི་ཇ་
ཁང་ནང་དུ་སྐུང་འདུག་ཅེས་པར།
ཁྱིམ་བདག་གིས། གདོན་འདྲེ་དེ་རྒྱང་འཕུད་གཏོང་དགོས་ཞེས་
ཆུང་མའི་ལག་ནས་ལྡེ་མིག་ཁྱེར་ཡོང་ནས་སྒོ་ཕྱེ་བ་ན། ཆོས་འཆད་
མཁན་དེ་མ་ཐག་ཏུ་བྲོས་སོང་བ་རེད། ཁྱིམ་བདག་གིས། དོན་དངོས་
ཡིན་འདུག གདོན་འདྲེ་ངོ་མའི་ངའི་མིག་མདུན་ནས་བྲོས་སོང་ཟེར།
ཉིན་གཉིས་པར་ཞིང་བས་གསེར་སྒོར་སུམ་བརྒྱ་དེ་ཁྱེར་ནས་
ཡུལ་ལ་ལོག རིམ་བཞིན་ཁོ་འབྱོར་བ་རྒྱས་ཏེ། ཁང་པ་ལེགས་པོ་ཞིག་
ཀྱང་བཞེངས་བསྐྲུན་བྱས། ཞིང་བ་དེས་ཁོ་གསེར་གྱི་ཁ་བ་འབབ་པའི་
ས་ཆ་ཞིག་ལ་སོང་བ་དང་ས་དེ་ནས་མི་རྣམས་ཀྱིས་གསེར་བྲེ་བྲེ་བྱས་
ནས་ཁྱེར་ཡོང་གི་འདུག་ཅེས་བཤད་པས། ཞིང་བ་དེ་སྡེ་བ་རྣམས་ཀྱིས་
སྡེ་དཔོན་གྱི་སར་ཁྲིད་པ་དང་ཁོའི་རྒྱུ་ནོར་གང་ནས་བྱུང་བའི་སྐོར་ཤོད་
ཅེས་བཀའ་བཏང་པར།
ཁོས་བཤད་རྒྱུར། ངས་རང་གི་བ་ཕྱུགས་ཀྱི་པགས་པ་དེ་བཙོང་
ནས་གསེར་སྒོར་སུམ་བརྒྱ་འཁེལ་བ་ཡིན་ཟེར་བར། སྡེ་མི་རྣམས་ཀྱིས་
གཏམ་དེ་ཐོས་དུས་ཁོ་ཚོས་ཀྱང་གྲོང་རྡལ་གྱི་ཁྲོམ་ར་དེའི་ཚོང་གི་ཁེ་
ཕན་ལེན་བསམས་ནས། ཕྱིར་རང་ཁྱིམ་དུ་རྒྱུགས་ཏེ་བ་ཕྱུགས་ཚང་མ་
བཤས་པ་དང་པགས་པ་བཤུས། འོན་ཀྱང་སྡེ་དཔོན་གྱིས་ཁོའི་གཡོག་
པོ་ངེས་པར་དུ་སྔོན་ལ་མངགས་དགོས་ཞེས་འགྲོ་རུ་བཅུག
གཡོག་པོ་སྲང་ལ་སོང་ནས་པགས་པའི་རིན་གོང་བཤད་དུས།
གསེར་སྒོར་གསུམ་ལས་མི་བྱིན་པ་རེད། དེ་ནས་སྡེ་མི་གཞན་རྣམས་
ཀྱིས་པགས་པ་ཁྱེར་ཡོང་ནས་བཙོང་དུས། ཉོ་མཁན་གྱིས་པགས་པ་
འདི་འདྲ་མང་པོ་ཞིག་གིས་ངས་ཅི་བྱ་ཞེས། ཐ་ན་གསེར་སྒོར་གསུམ་
ཡང་མི་བྱིན་པ་རེད།
སྡེ་མི་རྣམས་ཀྱིས་རང་ཉིད་ཞིང་བ་དེའི་གཡོ་འོག་ཏུ་ཚུད་པ་ཤེས་
རྗེས། ཁོ་ལ་འཁོན་ལན་སློག་ཆེད་དུ། ངན་བྱུས་དང་མགོ་སྐོར་གཏོང་
བའི་ཉེས་པ་འོག་སྡེ་ཚོས་དཔོན་ལ་གཏུག་པ་དང་། སྲོག་ཁྲིམས་ཀྱི་
ཉེས་པ་བཅད། ཉེས་པ་དེ་ནི་ཁོ་རང་ཤིང་ཟོམ་བུ་ག་ཅན་ཞིག་གི་ནང་
དུ་བཅུག་ནས་ཆུ་ནང་དུ་གཡུག་དགོས་པ་རེད། དེ་ནས་སྡེ་མི་རྣམས་
ཀྱིས་ཆོས་འཆད་མཁན་ཞིག་མི་མང་ལ་གཏམ་བཤད་བྱེད་དུ་ཁྲིད་
ཡོང་བ་དང་ཁོང་ཚོ་ཕྱིར་ནུར། ཞིང་བས་ཆོས་འཆད་མཁན་དེ་ནི་སྔར་
ཕྱེ་འཐག་བདག་པོའི་ཆུང་མ་དང་ལྷན་དུ་ཡོད་པ་དེ་ཡིན་པ་ངོས་ཟིན།
དེ་བས་ཞིང་བས། ངས་ཁྱོད་རང་ཇ་ཁང་ནང་ནས་ཐར་དུ་བཅུག་པ་
ཡིན་པས་ཁྱོད་ཀྱིས་དེ་རིང་ང་ཤིང་ཟོམ་ནས་ཐར་དུ་ཆུགས་ཅེས་བཤད་
བཞིན་པའི་སྐབས་དེ་ལ། ཞིང་བས་སྔོན་ཆད་ནས་ངོ་ཤེས་པའི་ཕྱུགས་
རྫི་དེས་ལུག་ཁྱུ་ཞིག་དེད་དེ་ཡོང་བ་རིག རྫི་བོ་དེ་ནི་སྔོན་ཆད་ནས་
སྡེ་དཔོན་ལ་འདུག་འདུན་ཧ་ཅང་ཆེ་བ་ཡང་ཞིང་བས་ཤེས་ཡོད་པས།
ཞིང་བས་སྐད་ཤུགས་ཆེན་པོས། ང་མི་འདུག་ང་མི་འདུག མི་ཚང་མས་
འདུག་དགོས་ཟེར་རུང་མི་འདུག་ཅེས་སྐད་བརྒྱབ།
ཕྱུགས་རྫི་དེ་རྒྱུག་ཡོང་ནས་དྲིས་པར། ཁྱེད་ཀྱིས་ཅི་ཞིག་བཤད་
བཞིན་ཡོད། ཁྱེད་རང་ཅི་ཞིག་ལ་མི་འདུག་ཟེར་གྱི་ཡོད་ཅེས་པར།
ཞིང་བས། ཁོ་ཚོས་བཤད་རྒྱུར་གལ་ཏེ་ང་རང་ཤིང་ཟོམ་ནང་དུ་
བསྡད་ན་སྡེ་དཔོན་ལ་འདུག་དགོས་པས་ང་རང་ཤིང་ཟོམ་དུ་འདུག་རྒྱུ་
མིན་ཟེར་བ་ཡིན།
ཕྱུགས་རྫིས་སྐད་ཆ་དེ་ཐོས་རྗེས། གལ་ཏེ་སྡེ་དཔོན་ལ་འདུག་རྒྱུ་
དེ་འདྲ་ཞིག་ཡིན་ན། ང་རང་ཤིང་ཟོམ་ནང་འདུག་གི་ཡིན་ཞེས་བཤད།
ཞིང་བས། གལ་ཏེ་ཁྱེད་རང་ཤིང་ཟོམ་ནང་འདུག་ན་ཁྱེད་རང་སྡེ་དཔོན་
བསྐོ་ངེས་ཞེས་པར། རྫི་བོ་དེས་མོས་མཐུན་བྱས་ཏེ་ཤིང་ཟོམ་ནང་བུད་
པ་དང་། ཞིང་བས་ཤིང་ཟོམ་ཁེབས་གཅོད་ལ་གཟེར་མ་བརྒྱབ་སྟེ་ཁོ་
རང་གིས་ལུག་ཁྱུ་དེད་ནས་སོང་། ཆོས་འཆད་མཁན་སྡེ་མི་རྣམས་ཀྱི་
མདུན་དུ་སོང་ནས་ཞིང་བས་འགྱོད་བཤགས་བྱས་ཚར་ཟེར། དེ་ནས་
ཤིང་ཟོམ་དེ་ཆུ་ནང་དུ་གཡུག་མགོ་བརྩམས། སྐབས་དེར་ཤིང་ཟོམ་
ནང་གི་ཕྱུགས་རྫི་དེས། ང་རང་སྡེ་དཔོན་ལ་འདུག་རྒྱུ་འཐད་པ་ཡིན་
ཟེར། སྡེ་མི་རྣམས་ཀྱིས་ཁོ་ནི་ཞིང་བ་དེ་ཡིན་སྙམ་ནས། ངེད་ཚོས་ཁྱེད་
རང་སྡེ་དཔོན་ལ་འདུག་རྒྱུ་འཐད་མོད། འོན་ཀྱང་ཁྱེད་རང་ཆུ་འོག
ཏུ་སོང་ནས་ཚོད་ལྟ་ཞིག་བྱོས་ཟེར། དེ་ནས་ཤིང་ཟོམ་དེ་ཆུ་ནང་དུ་
གཡུགས། ཞིང་བས་ལུག་རྣམས་དེད་ནས་རང་ཁྱིམ་ལ་དགའ་བཞིན་
སྤྲོ་བཞིན་ལོག་ཡོང་བའི་ཚེ། སྡེ་མི་རྣམས་ཡ་མཚན་ནས། ཁྱེད་རང་
གང་ནས་ཡོང་བ་ཡིན། ཆུ་ནང་ནས་ཡོང་བ་ཡིན་ནམ་ཞེས་དྲིས་པར།
ཞིང་བས། ཡིན། ང་རང་ཆུ་འོག་ཏུ་སོང་སོང་ནས།མཐར་ཆུ་གཏིང་
དུ་སླེབས། དེ་ནས་ངས་མཐོང་བ་ནི་རྩྭ་ཐང་ཆེན་པོ་ཞིག་རེད།དེར་ལུག་
ཁྱུ་མང་པོས་རྩྭ་ཟོས་ནས་བསྡད་འདུག་པས། ངས་ལུག་ཁྱུ་ཞིག་དེད་
ནས་ཡོང་བ་ཡིན་ཞེས་བཤད།
སྡེ་མི་རྣམས་ཀྱིས་དེ་ན་ད་དུང་ལུག་ཁྱུ་ཡོད་དམ་ཞེས་དྲིས།
ཞིང་བས། ལོས་ཡོད། ཧ་ཅང་མང་པོ་ཡོད་འདུག་ཟེར།
སྡེ་མི་རྣམས་ཀྱིས་ལུག་ཁྱུ་འགའ་འདེད་ཡོང་རྒྱུ་ཐག་བཅད་པ་
རེད། ཡིན་ཡང་། སྡེ་དཔོན་གྱིས། ང་སྔོན་མ་བྱས་ནས་འགྲོ་ཟེར།
དེ་ནས་ཁོ་ཚོ་ཆུ་འགྲམ་དུ་སླེབས་པ་དང་། ནམ་མཁའི་སྤྲིན་
དཀར་ཆུ་ངོས་སུ་འཆར་བས། སྡེ་མི་རྣམས་ཀྱིས། ཆུ་འོག་ཏུ་ལུག་ཁྱུ་
ཡོད་པ་ང་ཚོས་མཐོང་སོང་ཟེར།
སྡེ་དཔོན་གྱིས། ང་རང་སྔོན་མ་ཚོད་ལྟ་ཞིག་བྱེད། ལུག་ཁྱུ་ཡོད་ཚེ་
ངས་ཁྱེད་ཚོར་འབོད་ཅེས་ཁོ་རང་ཆུ་ནང་དུ་མཆོངས། མཆོང་སྒྲ་དང་
ལྷན་དུ་ཆུ་ནི་བཞུར་སོང་། སྡེ་མི་རྣམས་ཀྱིས་ཁོང་ཚོ་མྱུར་དུ་འབོད་ཀྱི་
རེད་སྙམ་ནས་བྲེལ་བྲེལ་འཚུབ་འཚུབ་ངང་ཆུ་ནང་དུ་མཆོངས།
མཆོང་ཐེངས་གཅིག་གིས་སྡེ་མི་ཚང་མ་ཤི་ཚར་བ་རེད། དེ་བས།
ཞིང་བ་དེ་ནི་གྲོང་གསེབ་དེའི་ནང་གི་རྒྱུ་ནོར་ཡོད་ཚད་ཀྱི་བདག་པོ་
གཅིག་པུར་རུ་གྱུར་ཏོ། །

རྒྱལ་པོ་ཅོ་གའི་ཨག་ཚོམ།

སྔོན་ཆད་རྒྱལ་པོ་ཞིག་ལ་འགྲན་ཟླ་བྲལ་བའི་སྲས་མོ་མཛེས་སྡུག་
ལྡན་པ་ཞིག་ཡོད། འོན་ཀྱང་མོ་ནི་ང་རྒྱལ་ཆེ་དྲས་པས་འདུན་ཐབས་
སློང་མཁན་གཅིག་ཀྱང་བློ་ལ་མི་འབབ་པ་མ་ཟད། ཁོང་ཚོ་ལ་རེ་རེ་
བཞིན་འཕྱ་སྨོད་བྱེད་ཀྱི་ཡོད། ཉིན་ཞིག་ལ་རྒྱལ་པོས་གསོལ་སྟོན་རྒྱ་
ཆེན་པོ་ཞིག་བཤམས་ཏེ། ས་ཐག་རིང་ཐུང་ཀུན་ནས་རང་གི་སྲས་
མོ་དང་གཉེན་སྒྲིག་བྱ་འདོད་ཡོད་པའི་སྐྱེས་པ་ཚང་མ་གདན་འདྲེན་
ཞུས། ཁོ་ཚོ་རང་ཉིད་ཀྱི་གོ་གནས་མཐོ་དམན་བཞིན་དུ་སྡོད་དུ་བཅུག་
སྟེ༑ དང་བོ་རྒྱལ་པོ་རྣམས་དང་། དེ་ནས་གུང་རིམ་པ་རྣམས། དེ་ནས་
རྒྱལ་སྲས་རྣམས། དེ་ནས་སྐུ་དྲག་དང་མི་དྲག་རྣམས་བཅས་གྲལ་རིམ་
བཞིན་བསྡད་པ་རེད། དེ་ནས་སྲས་མོ་ལ་གསོལ་སྟོན་དུ་ཕེབས་པའི་མི་
དག་ལ་རེ་རེ་བཞིན་དུ་ཞིབ་ལྟ་བྱེད་དུ་བཅུག འོན་ཀྱང་མོས་ཁོང་ཚོ་རེ་
རེ་ལ་སྐྱོན་བརྗོད་རེ་རེ་བྱས། དེ་ཡང་མི་འདི་རྒྱགས་དྲགས་འདུག གན་
རིང་དྲགས་པ་དང་སྐམ་དྲགས་པས་ཡག་པོ་མི་འདུག འདི་ཡང་ཐུང་
དྲག་པས་རྒྱུག་ཐུབ་རྒྱུ་མ་རེད། མི་འདི་ངོ་གདོང་སྐྱ་བོ་ཡིན་པས་ཤི་བོ་
ཞིག་དང་འདྲ། འདིའི་ངོ་གདོང་དམར་དྲགས་པས་བྱ་དེ་ཞིག་དང་འདྲ།
གཞན་པ་དེའི་གཟུགས་པོ་དྲང་པོ་མི་འདུག་པས་ཤིང་སྡོང་ཞིག་དང་
འདྲ་ཞེས་མི་རེ་ལ་སྐྱོན་བརྗོད་རེ་རེ་བྱས། དམིགས་བསལ་གྱིས་གྲལ་
མགོར་བཞུགས་པའི་རྒྱལ་པོ་དེའི་མ་ནེ་ནི་ཅུང་གུག་ཡོད་པ་ཞིག་ཡིན་
པས། མོ་རང་གིས་སྐད་གསེང་མཐོན་པོས། ཨ་ལ་ལ།རྒྱལ་པོ་འདིའི་མ་
ནེ་ནི་ཅོ་གའི་མཆུ་ཏོ་དང་འདྲ་བོ་འདུག་ཅེས་པས། དེའི་རྗེས་ནས་རྒྱལ་
པོ་དེ་ལ་རྒྱལ་པོ་ཅོ་གའི་ཨག་ཚོམ་ཞེས་མཚང་མིང་ཐོགས་པ་རེད།
ཡབ་ཆེན་གྱིས་སྲས་མོས་མི་གཞན་པ་ལ་འཕྱ་སྨོད་དང་ཁྲེལ་
དགོད་བྱས་པ་མཐོང་ནས། ཐུགས་ཧ་ཅང་ཁྲོས་ཏེ་ངའི་སྲས་མོ་དེ་ཁོ་
ཚང་གི་སྒོར་ཡོང་བའི་སྤྲང་པོ་ཆེས་ཐོག་མ་དེ་སུ་ཡིན་ན་དེ་ལ་སྟེར་རྒྱུ་
ཡིན་ཞེས་མནའ་བསྐྱལ། ཉིན་འགའི་རྗེས་སུ། སྲང་ལམ་ནས་གཞས་
གཏང་ནས་དངུལ་སློང་མཁན་གྱི་སྤྲང་པོ་ཞིག་ཕོ་བྲང་གི་སྒེའུ་ཁུང་
འོག་ཏུ་སྦྱིན་པ་གཏོང་བར་རེ་སྒུག་བྱས་ནས་གླུ་དབྱངས་ལེན་གྱིན་
བསྡད་ཡོད་པར།
རྒྱལ་པོས་གླུ་སྐད་དེ་ཐོས་རྗེས་གཞས་གཏོང་མཁན་དེ་ནང་དུ་
འཁྲིད་ཤོག་ཅེས་བཀའ་བསྩལ།
མི་དེས་རྙིང་ཞིང་ཧྲུལ་ལ་གཙང་མ་མིན་པའི་གོས་ཤིག་གྱོན་ནས་
ནང་དུ་ཡོང་སྟེ། རྒྱལ་པོ་དང་སྲས་མོ་གཉིས་ཀྱི་དྲུང་ནས་གླུ་བླངས་ཚར་
རྗེས་ལག་རྟགས་ཆུང་ཆུང་ཞིག་སྤྲོད་པར་རེ་བ་ཞུས། རྒྱལ་པོས་ཁྱེད་
ཀྱི་གླུ་བདག་གི་རྣ་བར་ཤིན་ཏུ་སྙན་སོང་བས། ལག་རྟགས་སུ་ངའི་སྲས་
མོ་ཁྱོད་ཀྱི་ཆུང་མར་སྟེར་རྒྱུ་ཡིན་ཞེས་གསུངས། སྲས་མོས་སྐད་ཆ་
དེ་ཐོས་མ་ཐག་ཏུ་འཇིགས་སྣང་གིས་ལུས་པོ་འདར་སིག་རྒྱག་གི་ཡོད་
ཀྱང་། རྒྱལ་པོས་ཁོ་ཚང་གི་སྒོར་ཡོང་བའི་སློང་མོ་བ་དང་བོ་དེར་སྲས་
མོ་སྟེར་རྒྱུ་ཞེས་མནའ་བསྐྱལ་ཡོད་སྟབས། ཁོ་རང་ཁ་དོན་ཚིག་ལ་
གནས་དགོས་ཞེས་གསུངས།
དེར་བརྟེན་སྲས་མོས་རྒོལ་བ་ཅི་ཙམ་བྱས་ཀྱང་ངལ་བ་འབྲས་
མེད་དུ་གྱུར།
དེ་ནས་ཆོས་འཆད་མཁན་ཞིག་གདན་འདྲེན་ཞུས། སྲས་མོ་དང་
སྤྲང་པོ་དེ་གཉིས་གཉེན་སྒྲིག་ཏུ་བཅུག
གཉེན་སྒྲིག་བྱས་ཚར་རྗེས།རྒྱལ་པོས།ད་ནི་ཁྱེད་རང་སྤྲང་པོ་ཞིག་
གི་ཆུང་མ་ཡིན་པས། ཕོ་བྲང་ནང་དུ་བསྡད་ན་མི་འཚམ། དེ་བས་ཁྱེད་
ཀྱི་ཁྱོ་ག་དང་མཉམ་དུ་རྒྱང་རིང་ཕྱོགས་སུ་ལམ་ལ་ཆས་དགོས་ཞེས་
བཀའ་ཕབ།
སྤྲང་པོ་དེས་སྲས་མོའི་ལག་པ་ནས་བཟུང་སྟེ་ཕོ་བྲང་ནས་ཕྱིར་
ཐོན། སྲས་མོ་རྐང་ཐང་དུ་ཁོ་དང་མཉམ་དུ་མི་འགྲོ་ཐབས་མེད་ཡིན་
པས། ཁོ་གཉིས་ནགས་ཚལ་སྟུག་པོ་ཞིག་གི་ནང་ལ་སླེབས་པ་དང་
སྲས་མོས། མཛེས་སྡུག་གི་ནགས་ཚལ་འདི་སུའི་ཡིན་ནམ་ཞེས་དྲིས་
པར།
སྤྲང་པོས། ནགས་ཚལ་འདི་ནི་རྒྱལ་པོ་ཅོ་གའི་ཨག་ཚོམ་གྱི་རེད་
གལ་ཏེ་ཁྱེད་རང་ཁོ་ཡི་ཆུང་མ་བྱས་ཡོད་ན། ད་ལྟ་འདི་དག་ཡོད་ཚད་
ཁྱེད་ཀྱི་ཡིན་ཞེས་པར།
སྲས་མོ་ཕངས་སེམས་ཀྱིས་ངང་ནས། ང་འདི་ཅི་འདྲའི་སྙིང་རྗེ་བ་
ལ་ཨང་། ངས་དང་ཐོག་རྒྱལ་པོ་ཅོ་གའི་ཨག་ཚོམ་བཟའ་ཟླར་བདམས་
ཡོད་ན་ཅི་མ་རུང་ཞེས་ཕངས་སེམས་ཀྱིས་ངང་ནས་བཤད།
དེ་ནས་ཁོ་གཉིས་སྔོ་ལྗང་གི་རྩྭ་ཐང་ཞིག་བརྒྱུད་དུས། སྲས་མོས་
མཛེས་སྡུག་གི་རྩྭ་ཐང་འདི་ནི་སུའི་ཡིན་ནམ་ཞེས་དྲིས་པར།
སྤྲང་པོས། འདི་ཡང་རྒྱལ་པོ་ཅོ་གའི་ཨག་ཚོམ་གྱི་རེད། གལ་ཏེ་
ཁྱེད་རང་ཁོ་ཡི་ཆུང་མ་བྱས་ཡོད་ན་འདི་དག་ཡོད་ཚད་ཁྱེད་ཀྱི་རེད་
ཅེས་པར།
སྲས་མོས། “ང་འདི་ཅི་འདྲའི་སྙིང་རྗེ་བ་ལ་ཨང་།”
མུ་མཐུད་དུ་ཁོ་གཉིས་གྲོང་ཁྱེར་ཆེན་པོ་ཞིག་ལ་སླེབས་པའི་ཚེ།
སྲས་མོས། “མཛེས་སྡུག་གི་གྲོང་ཁྱེར་འདི་ནི་སུའི་ཡིན་ནམ་ཞེས་པར།”
སྤྲང་པོས། འདི་ཡང་རྒྱལ་པོ་དེ་ཡི་ཡིན་ཟེར།
སྲས་མོས། ང་འདི་ཅི་འདྲའི་སྙིང་རྗེ་བ་ལ་ཨང་། གལ་ཏེ་ངས་རྒྱལ་
པོ་ཅོ་གའི་ཨག་ཚོམ་རང་ཉིད་ཀྱི་བཟའ་ཟླར་བདམས་ཡོད་ན་ཅི་མ་
རུང་ཞེས་བཤད།
དེ་ནས་སྤྲང་པོས། ཁྱེད་ཀྱིས་རྒྱུན་དུ་མི་གཞན་ཞིག་ལ་གནས་མ་
སོང་བར་ཕངས་སེམས་སྐྱེས་པ་འདི། ངས་ཐོས་ན་ཁོང་ཁྲོ་ལངས་རྐྱེན་
ཞིག་རེད། ང་རང་ཁྱེད་དང་མི་འཚམ་པ་ཡིན་ནམ་ཅི་རེད་ཅེས་མི་
འདོད་པའི་རྣམ་འགྱུར་བསྟན།
མཇུག་མཐར། ཁོ་གཉིས་རྩྭ་ཁང་ཆུང་ཆུང་ཞིག་གི་མདུན་དུ་
སླེབས་ཚེ། སྲས་མོས། “འདི་འདྲའི་ཁང་བ་ཆུང་ཆུང་ཞིག་ངས་ད་བར་
དུ་མཐོང་མ་མྱོང་། འདི་ནི་སུའི་ཡིན་ནམ་ཞེས་དྲིས་པར།”
སྤྲང་པོ་དེས། “འདི་ནི་ངའི་ཁང་བ་ཡིན་ལ། ཁྱོད་ཀྱི་ཁང་བ་ཡང་
ཡིན་པས། ངེད་གཉིས་ཀྱི་མ་འོངས་པར་འཚོ་བ་རོལ་སའང་ཡིན་ཟེར།”
ཁང་བ་ཆུང་ཞིང་དོག་པས་ནང་དུ་འཛུལ་དུས་མགོ་བོ་སྒུར་ནས་འགྲོ་
དགོས་པ་རེད།
སྲས་མོས། གཡོག་པོ་རྣམས་གང་ན་ཡོད་དམ་ཞེས་པར།
སྤྲང་པོས། གཡོག་པོ་ཞིག་གང་ན་ཡོད། འདི་ནས་བྱ་བ་ཅི་ཞིག་
བསྒྲུབ་རུང་རང་ཉིད་ཀྱིས་བསྒྲུབ་དགོས་ཟེར། མྱུར་དུ་མེ་ཁ་གསོས་
ནས་ཟ་མ་གཡོ་སྐོལ་བྱོས། ང་རང་ཐང་ཆད་འདུག་ཅེས་བཤད་མོད།
འོན་ཏེ། སྲས་མོས་མེ་འབུད་པ་དང་ཟས་གཡོ་བ་སོགས་ཁྱིམ་ལས་
གང་ཡང་མི་ཤེས་པས། ཡོད་ཚད་སྤྲང་པོ་རང་ཉིད་ཀྱིས་མི་བྱེད་ཐབས་
མེད་བྱུང་། དེ་ནས་འདང་ལ་མི་འདང་གི་དགུང་ཟས་ཤིག་ཟོས་ཏེ་ཉལ་
སར་སོང་། སྤྲང་པོ་དེས་ཕྱི་ཉིན་སྔ་མོ་སྔ་མོ་ནས་སྲས་མོས་ཁྱིམ་ལས་
བྱེད་དུ་འཇུག་པའི་ཆེད་གཉིད་ལས་སློང་།
ཁོ་གཉིས་ཀྱིས་དེ་ལྟར་ཉིན་འགར་འཚོ་བ་བསྐྱལ་རྗེས། ཁྱིམ་
གྱི་མཁོ་ཆས་ཚང་མ་ཟད་པས། ཁྱོ་ག་ན་རེ། ཆུང་མ་ཁྱེད་ཀྱིས་ལྟོས་
དང་། ངེད་གཉིས་ཀྱིས་འདི་ལྟར་ཟོས་ཤིང་འཐུང་ནས་བསྡད་དེ་སྒོར་
མོ་མ་བསགས་ན། འཚོ་བ་ཇི་ལྟར་འཁྱོལ། ཁྱེད་གྱིས་ངེས་པར་དུ་སླེ་
བོ་བསླ་དགོས་ཀྱི་འདུག་ཅེས་ཁོང་རང་ཕྱི་ལ་སོང་ནས་ལྕང་མ་འགའ་
བཏུས་ཏེ་ནང་དུ་ཡོང་བ་དང་།
སྲས་མོས་སླེ་བོ་བསླ་མགོ་བརྩམས། འོན་ཀྱང་ལྕང་མ་རྩུབ་པོ་དེ་
དག་གིས་མོའི་འཇམ་ཞིང་མཉེན་པའི་ལག་པར་རྨ་ཁ་བཟོས།
དེ་ནས་ཁྱོ་གས། ངས་བལྟས་ན་ཁྱེད་ཀྱིས་ལས་ཀ་འདི་འཇོན་རྒྱུ་
མ་རེད། ཡང་མིན་ན་ཁྱེད་ཀྱིས་སྐུད་པ་འཁེལ་ན། གཅིག་བྱས་ན་དེ་
ལེགས་པོ་ཞིག་ཐུབ་ན་ཐང་། ཞེས་བཤད། དེ་ནས་སྲས་མོས་སླེ་པོ་སྤེ་
མཚམས་བཞག་ནས་སྐུད་པ་འཁེལ་མགོ་བརྩམས། སྐུད་པ་དེ་ནི་ཧ་
ཅང་རྩུབ་པོ་ཞིག་ཡིན་པས་མོ་རང་གི་འཇམ་མཉེན་ལྡན་པའི་མཛུབ་
མོ་དག་ལ་རྨ་བཟོས་ཏེ་ཁྲག་ཐོན་དུ་བཅུག
ཡང་ཁྱོ་གས། ལྟོས་དང་། ཁྱེད་ཀྱིས་ཅི་ཡང་ལས་ཐུབ་ཀྱི་མི་འདུག་
པས། ང་ཁྱེད་དང་ལྷན་ཏུ་གཉེན་བསྒྲིགས་པ་དེ་ནི་ང་ལ་མཚོན་ན་གྱོང་
གུད་ཅིག་རེད། ད་ངས་རྫ་ཆས་ཀྱི་ཚོང་ལས་འགའ་གཉེར་མགོ་གཟུག་
རྒྱུ་ཡིན་པས། ཁྱེད་རང་ཁྲོམ་ར་ནས་བསྡད་ལ་དེ་དག་ཚོངས་ཞེས་
བཤད།
སྲས་མོས་གལ་ཏེ་རང་ཉིད་ཀྱིས་སྲང་བར་ནས་རྫ་ཆས་བཙོང་
བར་ཕོ་བྲང་ནང་གི་མི་རྣམས་ཀྱིས་མཐོང་བ་ཡིན་ན། ཁོ་ཚོས་ང་ལ་
འཕྱ་སྨོད་བྱེད་ངེས་སྙམ་མོད། འོན་ཀྱང་མོ་རང་ལ་མོས་མཐུན་ཡེ་ནས་
མེད་ཀྱང་དེ་ནི་ལྡོག་ཐབས་མེད་པ་ཞིག་རེད།རྒྱུ་མཚན་ནི་མོ་རང་གིས་
དེ་ལྟར་མ་བསྒྲུབས་ན་ལྟོགས་ཤི་ཐེབས་རྒྱུ་ལས་འདམ་ག་མེད་པས། ཁྱོ་
གས་གང་ཟེར་བ་དེ་དག་ཉན་དགོས་ཐུག་པ་རེད། མོ་རང་མཛེས་མ་
ཞིག་ཡིན་སྟབས་ཐོག་མའི་སྐབས་སུ།ཉོ་མཁན་མང་ལ་གོང་ཚད་ཀྱང་
མོ་རང་གིས་ག་ཚོད་དགོས་ཟེར་ན་དེ་ལྟར་སྟེར་བ་མ་ཟད། མི་ལ་ལས་
སྒོར་མོ་བྱིན་ནས་རྫ་ཆས་མི་ལེན་པར་བུད་འགྲོ། བཟའ་ཟླ་གཉིས་དེ་
ལས་བསགས་པའི་དངུལ་སྒོར་ལ་བརྟེན་ནས་འཚོ་བ་རོལ་བ་རེད། དེ་
ནས་ཁྱོ་གས་རྫ་ཆས་འགའ་ནང་འདྲེན་བྱས་ནས་ཆུང་མ་ལ་བཙོང་དུ་
བཅུག མོ་རང་གིས་སྲང་བར་གྱི་ཟུར་ཞིག་ནས་དངོས་པོ་རྣམས་ཐང་
ལ་བཤམས་ནས་སྡོད་སྐབས། གློ་བུར་དུ་ཆང་འཐུང་ཞིག་གིས་རྟ་ཞོན་
ནས་རྒྱུག་ཡོང་སྟེ་རྫ་ཆས་ཚང་མ་དུམ་བུར་དུམ་བུར་བཏང་པས། སྲས་
མོས་སྐད་ཅོ་རྒྱག་མགོ་བརྩམས།
མོ་སྐབས་དེར་ཧ་ཅང་སྐྲག་ཡོད་པས་ཅི་བྱ་གཏོལ་མེད་དུ་གྱུར།
གནམ་རྒན་མ། ད་ཅི་ཞིག་བྱེད། ཁྱོ་གས་ང་ལ་འཛིང་ངེས་ཡིན་ཟེར་
བཞིན་མོ་ཕྱིར་ཁྱིམ་ལ་བརྒྱུགས་ནས་སྟབས་མ་ལེགས་པའི་གནས་
ཚུལ་དག་ཁྱོ་ག་ལ་བཤད།
ཁྱོ་གས། རྫ་ཆས་བཙོང་སའི་ཁྲོམ་ར་ན་ད་ལྟ་སུ་བསྡད་ཡོད་དམ།
ད་ངུས་ནས་ཅི་ཕན། ཁྱེད་ནི་བྱ་བ་སྤྱིར་བཏང་བ་ཞིག་ཀྱང་སྒྲུབ་པར་
མི་འཚམ་པ་ངས་ཧ་ཅང་གསལ་བོ་ཤེས་ཡོད། ཁ་སང་ང་རྒྱལ་པོའི་ཕོ་
བྲང་དུ་སོང་སྟེ་ཇ་མའི་ལག་རོགས་ཤིག་ཨེ་དགོས་ཞེས་པར། ཁོང་ཚོས་
ཁྱེད་རང་ཇ་མའི་ལག་རོགས་དུ་ལེན་རྒྱུ་ཁས་ལེན་བྱས་སོང་། ལས་
གླ་ལ་ཟ་མ་རིན་མེད་སྤྲོད་ངེས་ཡིན་པ། དེ་ནས་རྒྱལ་པོའི་སྲས་མོ་ནི་
ཇ་མའི་ལག་རོགས་སུ་གྱུར་ནས་ཉིན་ལྟར་ཐབ་ཚང་ནང་དུ་ཆེས་མི་
གཙང་བའི་ལས་ཀ་དག་ལས་དགོས་བྱུང་བ་རེད། མོ་རང་གིས་སྦ་
ཁུག་རེ་རེ་ལ་རྫ་བུམ་ཆུང་ཆུང་རེ་བཏགས་ཏེ། ཉིན་རེའི་ཟས་ལྷག་
བླུགས་ནས་ཁྱིམ་དུ་ཁྱེར་གྱིན་ཡོད། དེ་ནི་ཁོང་ཁྱོ་ཤུག་གཉིས་ཀྱི་འཚོ་
རྟེན་ཡིན། དེ་ནས་རྒྱལ་པོ་ཞིག་གིས་རང་གི་བུ་ཆེ་བའི་གཉེན་སྟོན་
ལ་རྟེན་འབྲེལ་ཞུ་བའི་དུས་ལ་སླེབས། དེ་བས་ཡ་ང་བའི་སྲས་མོས་དེ་
ལྟད་མོར་བལྟ་ཆེད་ཡར་སོང་ནས་ཚོམས་ཆེན་གྱི་སྒོ་འགྲམ་དུ་ལངས་
ནས་བསྡད། ཚོམས་ཆེན་ནང་ལ་གློག་སྤར་རྗེས་གཟབ་མཆོར་ལེགས་
པར་སྤྲས་ནས་མཛད་སྒོར་ཞུགས་བཞིན་པའི་མི་རྣམས་ནི་གཅིག་
ལས་གཅིག་མཛེས་པར་མཐོང་། སྐབས་དེར་སྲས་མོས་རང་གི་གནས་
སྟངས་ཡིད་ལ་དྲན་ནས་སེམས་པ་ཧ་ཅང་སྐྱོ་བ་དང་། རང་གི་ང་རྒྱལ་
དང་ཁེངས་དྲགས་ཀྱིས་རང་ཉིད་དེ་ལྟ་བུའི་ཆེས་དབུལ་ཕོངས་ཀྱི་
གནས་སུ་སྦྱར་བས་རང་སྐྱོན་ལ་ལེ་བདའ་བྱས། ཚོམས་ཆེན་ནང་ཡར་
མར་ཁྱེར་བཞིན་པའི་ཟས་རིགས་སྣ་ཚོགས་ཀྱི་དྲི་ཞིམ་རང་གི་སྣ་ལམ་
དུ་འཐུལ་བ་དང་།གཡོག་པོ་རྣམས་ཀྱིས་ཡར་མར་འགྲོ་ཞོར་དུ་མོ་རང་
སར་ཟས་སྙིགས་ཅུང་ཟད་རེ་གཡུགས་པས་མོས་དེ་དག་རང་གི་རྫ་
བུམ་ནང་བཅུག་ནས་ཁྱིམ་ལ་ཁྱེར། དེའི་སྐབས་སུ་རྒྱལ་པོའི་སྲས་ཆེ་
བ་གློ་བུར་དུ་ཚོམས་ཆེན་དུ་ཕེབས། ཁོང་གིས་ལུས་ལ་སྤུ་མ་དང་དར་
གོས་ཀྱིས་བཟོས་པའི་གོས་ཆེན་མནབས་ཡོད་ལ། སྐེ་ལ་གསེར་གྱི་རྒྱན་
ཆ་བཏགས་ཡོད། དེ་ནས་ཁོང་གིས་སྒོ་རྒྱབ་ཏུ་ཡོད་པའི་སྙིང་རྗེ་བའི་བུད་
མེད་དེ་མཐོང་བ་དང་། མོའི་ལག་པར་འཇུས་ནས་ཁྲིད་པ་དང་མོ་དང་
མཉམ་དུ་ཞབས་བྲོ་འཁྲབ་འདོད་ཀྱང་། མོ་རང་གིས་ངོས་ལེན་མ་བྱས།
རྒྱུ་མཚན། མོས་རྒྱལ་སྲས་དེ་ནི་སྔོན་ཆད་རང་གིས་འཕྱ་སྨོད་བྱས་
མྱོང་བའི་རྒྱལ་པོ་ཅོ་གའི་ཨག་ཚོམ་ཡིན་པར་ངོ་ཤེས་པས། ཞབས་བྲོ་
འཁྲབ་རྒྱུ་ཕར་ཞོག་མོ་རང་དངངས་སྐྲག་སྐྱེས་ནས་འདར་སིག་རྒྱག་
བཞིན་ཡོད།
ཡིན་ཡང་མོས་ཇི་ལྟར་ཨུ་ཚུགས་བྱས་ཀྱང་བྱ་ཐབས་བྲལ་ཏེ།
རྒྱལ་སྲས་ཀྱིས་མོ་བྲོ་སྟེགས་སུ་ཁྲིད་ནས་སོང་། སྟབས་མ་ལེགས་པ་
ཞིག་ལ་མོའི་སྐེད་པར་བཏགས་པའི་རྫ་བུམ་གྱི་སྐུད་པ་ཆད་སོང་བས།
རྫ་བུམ་ནང་གི་ཟས་ལྷག་དག་ག་སར་བརྡལ་བས་ཀུན་གྱིས་ཁྲེལ་
དགོད་བྱས་པ་རེད། གནས་སྟངས་དེས་མོར་ངོ་ཚ་ཆེན་པོ་བཟོས་པས་
མོ་རང་གི་སེམས་ཧ་ཅང་ཞུམ། མོ་རང་འབྲོ་འདོད་ནས་ཕྱི་ལོགས་སུ་
བརྒྱུགས་ནས་ཡོང་མོད། འོན་ཀྱང་སྐྱེས་པ་ཞིག་གིས་མོ་རང་བཟུང་
ནས་ཕྱིར་ཁྲི། མོས་ཅིག་བལྟས་དུས་ཁོ་ནི་ཡང་རྒྱལ་པོ་ཅོ་གའི་ཨག་
ཚོམ་རེད།
དེ་ནས་རྒྱལ་སྲས་ཀྱིས་མོ་ལ་ཞི་འཇམ་གྱི་ངང་ནས། སྐྲག་མི་
དགོས། ང་ནི་ཁྱེད་དང་མཉམ་དུ་ཁང་ཆུང་ནང་དུ་འཚོ་བ་རོལ་བའི་
སྤྲང་པོ་དེ་ཡིན། ང་རང་ཁྱེད་ལ་ཤིན་ཏུ་དགའ་བོ་ཡོད་པས། དེ་བས་
སྤྲང་པོ་ཞིག་ལ་བརྫུས་པ་ཡིན། སྲང་བར་ནས་རྟ་ཞོན་ནས་ཁྱེད་ཀྱི་རྫ་
ཆས་དག་གཅོག་མཁན་ཡང་ང་ཡིན། ངས་བྱ་བ་འདི་ལྟ་བུ་ཞིག་འཁྲབ་
དགོས་པའི་རྒྱུ་མཚན་ནི་ཁྱེད་རང་གི་ང་རྒྱལ་གྱི་གཤིས་ཀ་དེ་བསྒྱུར་
བའི་ཆེད་དང་མག་པ་ལ་ཁྲེལ་དགོད་བྱས་པར་ཆད་པ་གཅོད་པའི་
ཆེད་ཡིན་ཟེར།
སྲས་མོས་གཏམ་དེ་ཐོས་རྗེས། མིག་ཆུ་དབང་མེད་དུ་ཤོར་བ་དང་།
ང་དངོས་ག་ནས་ཚད་ལས་བརྒལ་སོང་བས། ཁྱེད་ཀྱི་ཆུང་མ་བྱེད་པར་
ཐོབ་ཐང་མི་འདུག་ཟེར།
ཡིན་ཡང་རྒྱལ་པོ་ཅོ་གའི་ཨག་ཚོམ་གྱིས། དུས་ཚོད་ངན་པ་དེ་
དག་ནི་འདས་ཟིན་པས། ད་ནི་ངེད་གཉིས་གཉེན་སྒྲིག་གི་དགའ་སྟོན་
ལ་རོལ་ཆོག་ཟེར།
སྐད་ཆ་དེ་བཤད་མ་ཐག གཡོག་མོ་རྣམས་ཀྱིས་གཟབ་གོས་
འཁྱེར་ཡོང་ནས་མོ་རང་ལ་གོ། སྐབས་དེར་སྲས་མོའི་ཡབ་ཆེན་དང་ཕོ་
བྲང་གི་མི་རྣམས་ཡང་ཕེབས་པ་རེད། ཀུན་གྱིས་ཁོ་གཉིས་ཀྱི་གཉེན་
ཁོ་སྟོན་ལ་རྟེན་འབྲེལ་ཞུས་པ་དང་བདེ་སྐྱིད་ཀྱི་ཁ་གཡང་བརྗོད།
གཉིས་ཀྱི་བདེ་སྐྱིད་ཀྱི་འཚོ་བའི་མགོ་འདི་ནས་བཙུགས་སོ། །

བཞིན་བཟང་མ།

སྔོན་ཆད་རྒྱལ་པོ་ཞིག་དང་རྒྱལ་མོ་ཞིག་ཡོད། ཁོ་གཉིས་ཀྱིས་
ལོ་མང་པོ་མང་པོ་ཞིག་ལ་བྱིས་པ་ཞིག་སྐྱེ་བའི་རེ་སྒུག་བྱས་ཀྱང་རེ་
འདུན་མ་འགྲུབ།
རྗེས་སུ་རྒྱལ་མོ་དེ་ལ་སྲས་མོ་ཞིག་འཁྲུངས་པས་རྒྱལ་པོའི་ཐུགས་
ཧ་ཅང་སྤྲོ། ཁྱེད་ཀྱིས་ལྷ་མོ་ཟེར་བ་ཞིག་གོ་མྱོང་ཡོད་དམ། ཁོ་ཚོ་ནི་ཕོ་
བྲང་གི་ཉེ་འཁོར་ན་ཡོད། རྒྱལ་པོས་ལྷ་མོ་རྣམས་ལ་ཁོ་རང་ལ་སྲས་མོ་
ཞིག་འཁྲུངས་ཡོད་པ་དེར་བལྟ་རུ་གདན་འདྲེན་ཞུས།
ལྷ་མོ་རྣམས་ཧ་ཅང་དགའ་བོ་བྱུང་ཡོད་པས། ཉིན་དེར་བལྟ་རུ་
སོང་།
ཁོ་ཚོའི་ཁྲོད་ཀྱི་ལྷ་མོ་ཞིག་ཕྱི་ལ་ལྟ་སྐོར་དུ་ཆས་པས། རྒྱལ་མོ་ལ་
སྲས་མོ་འཁྲུངས་དུས་མོ་རང་ཕྱིར་ལ་ཐོན་མེད། མོ་རང་ཡུལ་ལ་སླེབས་
རྗེས། ལྷ་མོ་ཞིག་གིས་རྒྱལ་པོར་སྲས་མོ་འཁྲུངས་པ་དང་ཁོ་རང་ཚོ་ཕོ་
བྲང་དུ་གདེན་འདྲེན་ཞུས་པ་སོགས་ཀྱི་གནས་ཚུལ་ཚང་མ་བཤད་།
འོན་ཀྱང་། ལྷ་མོ་དེ་གདུག་རྩུབ་ཅན་ཞིག་ཡིན་པས། རྒྱལ་པོས་
ཁྱེད་ཚོ་གདན་འདྲེན་ཞུས་ན། ང་མི་འབོད་པའི་རྒྱུ་མཚན་ཅི། ང་རྒྱལ་
པོའི་སྲས་མོར་ལྟ་རུ་འགྲོ་རྒྱུ་ཡིན་པར་མ་ཟད་ངས་མོ་ལ་སྨོན་ལམ་
ངན་པ་ཞིག་རྒྱག་གི་ཡིན། ཞེས་བཤད།
དེ་ནས་བྱམས་སེམས་ཅན་གྱི་ལྷ་མོ་རྣམས་རྒྱལ་པོའི་ཕོ་བྲང་དུ་
ཕེབས་ཏེ་སྲས་མོ་དེ་ལ་ཤིས་ཚིག་དང་ཁ་གཡང་བརྗོད།
ལྷ་མོ་གཅིག་གིས་སྲས་མོ་དེ་འབྱོར་ཕྱུག་ལྡན་པ་ཞིག་ཏུ་འགྱུར་
བའི་སྨོན་འདུན་ཞུས་པ་དང་།
གཅིག་གིས་སྲས་མོ་དེ་སྙིང་སྟོབས་ཅན་གྱི་བུད་མེད་ཅིག་ཏུ་
འགྱུར་བའི་སྨོན་འདུན་ཞུས།
གཅིག་ཕྱོགས་དེའི་སྲས་མོ་བུད་མེད་མཛངས་མ་ཞིག་ཏུ་འགྱུར་
བའི་སྨོན་འདུན་ཞུས།
དེ་ནས་ལྷ་མོ་གདུག་རྩུབ་ཅན་དེ་ཡོང་ཏེ་རྒྱལ་པོས་ལྷ་མོ་གཞན་
པ་ཚང་མ་གདན་འདྲེན་ཞུས་ཡོད་མོད། འོན་ཀྱང་ངའི་སར་སླེབས་
མ་སོང་བས། ངས་མོ་རང་ལ་དམོད་ངན་རྒྱག་རྒྱུ་ཡིན་ཞེས། མོ་རང་
འབྱོར་ཕྱུག་ལྡན་ངེས་ཡིན་ལ་བུད་མེད་མཛངས་མ་ཞིག་ཏུ་ཡང་འགྱུར་
ངེས། འོན་ཀྱང་མོ་རང་ནར་སོན་རྗེས། ལག་པ་ཁབ་རྩེ་ཞིག་གིས་རྨས་
ནས་ཤི་འགྲོ་ཞེས་བཤད། བཀྲ་མི་ཤིས་པའི་གཏམ་དེ་ཐོས་རྗེས་རྒྱལ་མོ་
ནི་ཅི་བྱ་གཏོལ་མེད་དུ་གྱུར་པ་དང་། རྒྱལ་པོ་ལྷ་མོ་བཟང་བ་རྣམས་ཀྱི་
འཁྲིས་སུ་ཕྱིན་ཏེ། སྲས་མོ་འཆི་མི་ཉན། ཁྱེད་ཚོས་བདག་ལ་རོགས་པ་
ཞིག་གནང་མི་ཐུབ་བམ། ཁྱེད་ཚོས་མོ་འཆི་རྒྱུ་མ་རེད་གསུང་རོགས་
གནང་།ཞེས་ཞུ་བ་བྱས་ཀྱང་།
བྱམས་སེམས་ཅན་གྱི་ལྷ་མོ་དག་གིས། ང་ཚོས་ཁྱེད་ལ་རོགས་
བྱེད་མི་ཐུབ།ལྷ་མོ་དེས་བཤད་པ་ནང་བཞིན་ཁབ་རྩེ་ཞིག་གིས་མོ་རང་
གི་ལག་པར་རྨ་ཁ་བཟོ་ངེས། ཡིན་ཡང་མོ་རང་འཆི་དགོས་པའི་ངེས་པ་
མེད། མོ་རང་ལོ་མང་པོ་ཞིག་ལ་གཉིད་དུ་ཡུར་འགྲོ་བ་དང་དེ་ནས་རྒྱལ་
སྲས་ཤིག་ཡོང་སྟེ་མོ་ལ་འོ་ཞིག་བྱས་པས་མོ་རང་གཉིད་ལས་སད་ངེས་
ཡིན་ཞེས་བཤད་དེ་ལྷ་མོ་རྣམས་ཕྱིར་བུད་སོང་།
རྒྱལ་པོས་འཁོར་གཡོག་ཐམས་ཅད་ལ་བཀའ་བཏང་ནས་ཕོ་བྲང་
ན་ཡོད་པའི་ཁབ་ཚང་མ་བསྡུ་རུབ་བྱེད་དུ་བཅུག
འཁོར་གཡོག་རྣམས་ཀྱིས་ཁབ་ཚང་མ་ཁྱེར་ཡོང་ནས་རྒྱལ་པོ་ལ་
སྤྲད། རྒྱལ་པོས་དེ་དག་ཁྱེར་ནས་ཆུ་ལ་བསྐུར་བ་དང་།འཁོར་གཡོག་
རྣམས་ལ་ཚང་མས་དོ་སྣང་བྱོས། ཁང་བ་འདིའི་ནང་དུ་ཁབ་གཅིག་
ཀྱང་ཡོད་མི་ཉན། སུས་ཁབ་འཁྱེར་ཡོང་ན་སྲོག་ཁྲིམས་ལ་སྦྱར་ངེས་
ཞེས་ནན་གྱིས་བཀའ་བཏང་།
རིམ་བཞིན་སྲས་མོ་དེ་ཕོ་བྲང་ནང་ནས་འཚར་ལོངས་བྱུང་བ་
དང་། སྲས་མོར་མཚོན་ན། དངོས་པོ་ཅི་ཞིག་ཡིན་རུང་མཚར་སྣང་
སྐྱེས་ཀྱི་ཡོད། ལྡུམ་རའི་ནང་གི་མི་རྣམས་ཀྱིས་ཅི་ཞིག་ལས་བཞིན་
ཡོད་པ་དང་། དེའི་ནང་དུ་ཡོད་པའི་སྡོང་བོ་དང་མེ་ཏོག་ཚང་མའི་མིང་
ལ་ཅི་ཟེར་བ་གཞན་ལ་འདྲི་བ་རེད། མདོར་ན་མཐོང་ཐུབ་པའི་དངོས་
པོ་ཅི་ཞིག་ཡིན་རུང་ཞིབ་ཀྱིས་བལྟ་དགོས་པ་རེད།
ཕོ་བྲང་ནང་དུ་ཁང་བ་ག་ཚོད་ཡོད་པ་དང་། ཁང་བའི་ནང་དུ་སུ་
སུ་བསྡད་ཡོད་པ་སོགས་ཀྱང་ཤེས་འདོད་ཡོད་པས། དེ་བས་མོ་ཁང་བ་
རེ་རེ་བཞིན་དུ་བརྒྱུད་ནས་བལྟས་པ་རེད། མོ་རང་གིས་བཤད་པར། ང་
རང་འདི་ན་ཡོད་པའི་ཁང་བ་ཚང་མའི་ནང་དུ་བུད་སོང་། ཡིན་ཡང་
འདི་ནས་ཅུང་ཟད་ཐག་རིང་དུ་ཡོད་པའི་ཁང་བ་ཆ་མེད་གན་གྱི་ནང་
དུ་མ་སོང་ཞེས་དེར་སོང་བ་རེད།
ཁང་བ་དེའི་སྒོ་བརྒྱབ་ཡོད་པས་མོ་རང་གིས་ཇི་ལྟར་སྒོ་རྡུང་རུང་
ཕྱེ་མཁན་མེད་པ་རེད། དེ་ནས་མུ་མཐུད་དུ་བོས་པ་དང་། སྐབས་དེར་
སྒོ་མོ་དེ་རང་ཤུགས་ཀྱིས་ཕྱེ་བ་རེད། སྲས་མོ་ནང་དུ་སོང་བ་ན་རྒན་མོ་
ཞིག་བསྡད་ཡོད།
རྒན་མོ་དེ་མདུན་ཅོག་ཞིག་གི་འགྲམ་དུ་བསྡད་ནས། ལག་པ་
གཡོན་པས་རས་ཤིག་དང་ལག་པ་གཡས་པས་ཁབ་ཅིག་བཟུང་ཡོད་
པ་རེད།
སྲས་མོས། རྒན་མོ་ལགས། ཁྱེད་ཀྱིས་ཅི་ཞིག་བྱེད་བཞིན་ཡོད་
ཅེས་དྲིས་པར། རྒན་མོས་ངས་གོན་པ་བཟོ་བཞིན་ཡོད་ཟེར། སྲས་མོས་
དེ་ན་ཁྱེད་ཀྱི་ལག་པས་བཟུང་བ་དེ་ཅི་ཞིག་ཡིན་ནམ་ཞེས་དྲིས་པར།
རྒན་མོས། དེ་ནི་རས་དཀར་པོ་ཞིག་ཡིན་ཟེར།
སྲས་མོས་མིན། ལག་པ་གཡས་པས་བཟུང་བ་དེ་ཅི་ཞིག་ཡིན་
ཞེས་དྲིས།
རྒན་མོས། དེ་ནི་ཁབ་ཅིག་ཡིན་ཟེར།
སྲས་མོས། ཁབ་དེ་ངའི་ལག་ཏུ་ཞོག་དང་། ངས་ཁབ་ཟེར་བ་ནི་
ཅི་ཞིག་ཡིན་པ་མཐོང་མ་མྱོང་ལ། ཅི་ཞིག་ཡིན་པ་ཡང་མི་ཤེས་ཞེས་
བཤད་པར།
རྒན་མོ་ཡ་མཚར་བའི་ངང་ནས།ཁྱེད་ཀྱིས་ད་བར་དུ་ཁབ་ཟེར་བ་
ཞིག་མཐོང་མ་མྱོང་ཟེར་བ་འདི་ནི་རྫུན་གཏམ་མིན་ནམ། ཁྱིམ་ཚང་རེ་
རེ་ལ་ཁབ་མེད་ས་ཤིག་གཏན་ནས་མེད་ཟེར། དེ་ནས་རྒན་མོས་ཁབ་དེ་
མོ་རང་གི་ལག་ཏུ་བཞག་པ་དང་། སྲས་མོས་རས་དེ་ཡང་ངའི་ལག་ཏུ་
ཞོག་དང༌། ངས་གོན་པ་བཟོ་དགོས་ཞེས་རས་དེ་ཡང་མོ་རང་གི་ལག་
ཏུ་བཞག་པ་རེད།
སྲས་མོས་ཁབ་ཀྱིས་གོན་པ་བཟོ་བའི་སྐབས་ལ། སེམས་ཆུང་མ་
བྱས་པར་སོར་མོ་ལ་རྨ་བཟོས་པས། མོ་དེ་མ་ཐག་ཏུ་གཉིད་དུ་ཡུར་བ་
རེད། སྐབས་དེར་ཁང་བའི་ནང་གི་མི་ཚང་མ་གཉིད་དུ་ཡུར་བ་རེད།
ཐ་ན་རྒྱལ་པོ་དང་རྒྱལ་མོ་གཉིས་ཀྱང་གཉིད་དུ་ཡུར་བ་རེད། ལྡུམ་
རའི་ནང་གི་ཤིང་མཁན་གྱིས་སྟ་རེ་བཟུང་ནས་གཉིད་པ་དང་། སྒོ་སྲུང་
རྣམས་ཡར་ལ་ལང་ཞོར་དུ་གཉིད་པག མི་ཡོད་ཚད་གཉིད་ལོག་པ་
རེད།
ལྷ་མོ་ཞིག་ཡོང་ནས་སྲས་མོ་ཉལ་ཁྲིའི་སྟེང་དུ་བཞག་པ་དང་།ལྷ་མོ་
དེས་ལྡུམ་རའི་ནང་གི་སྡོང་བོ་དང་མེ་ཏོག་རྣམས་ལ་འདི་ལྟར་གསུངས།
མེ་ཏོག་མྱུར་དུ་བཞད་ཅིག སྡོང་བོ་མྱུར་དུ་སྐྱེས་ཤིག་ཅེས་པར། མེ་ཏོག་
རྣམས་བཞད་ཅིང་སྡོང་བོ་རྣམས་སྐྱེས་ཏེ་མཁར་ལྟ་བུ་ཞིག་ཏུ་གྲུབ་
ནས་མི་སུ་གཅིག་ཀྱང་ཁང་བ་དེའི་ནང་དུ་འགྲོ་མ་ཐུབ་པ་རེད།
ཁང་བ་དེའི་ནང་དུ་སྲས་མོ་གཉིད་ཡོད་ལ། རྒྱལ་པོ་དང་རྒྱལ་མོ་
ཡང་གཉིད་ཡོད།འཁོར་གཡོག་ཐམས་ཅད་ཀྱང་གཉིད་ཡོད།
མི་མང་པོ་ཞིག་བཞིན་བཟང་མ་ཡོད་སའི་ཁང་བའི་ནང་དུ་འགྲོ་
བསམ་རུང་།མཁར་དེ་བརྒལ་མི་ཐུབ་པས་སུ་གཅིག་ཀྱང་འགྲོ་བའི་གོ་
སྐབས་ཟད།
ལོ་ཐོག་ལ་ལོ་བརྩེགས། སྲས་མོ་དེ་ད་རུང་གཉིད་ལས་མ་སད་པ་
རེད། རིམ་བཞིན་མི་རྣམས་ལྗོན་ཤིང་མང་པོ་སྐྱེས་ཡོད་པའི་སྐྱེད་མོས་
ཚལ་དེ་བརྒྱུད་ཀྱང་དེར་ཁང་པ་ཞིག་ཡོད་པ་ཤེས་མེད།
དེ་ནས་ལོ་མང་འགོར་རྗེས། མི་རྣམས་ཀྱིས་དེ་ལ་ཁང་བ་ཞིག་
ཡོད་པ་ཡང་མི་ཤེས། ཉིན་ཞིག་ལ་རྒྱལ་པོ་ཞིག་གིས་རང་གི་རྒྱལ་སྲས་
ཁྲིད་ནས་ནགས་དེ་བརྒྱུད་པ་ན། རྒྱལ་པོ་དང་འཁོར་གཡོག་སྔོན་དུ་
སོང་བ་དང་། རྒྱལ་སྲས་དེ་རྗེས་སུ་ལུས་ནས་ཁོ་ཚོ་དང་ཁ་བྲལ་བ་རེད།
དེ་ནས་རྒྱལ་སྲས་ཀྱིས་རྟ་ཞོན་ནས་སྡོང་བོ་ཞིག་གི་མདུན་ལ་སླེབས་
རྗེས། སེམས་སུ་ཡབ་ཆེན་སོགས་གནས་འདི་ལ་བརྒྱུད་ནས་བུད་སོང་
སྙམ་ནས།ནགས་གསེབ་ཏུ་འཛུལ་ནས་སོང་བ་ན་མེ་ཏོག་ལྡུམ་ར་ཞིག་
དང་འཕྲད་པ་རེད།དེའི་ནང་མེ་ཏོག་རིགས་སྣ་ཚོགས་ཀྱིས་ཁེངས་ཡོད།
ཁོ་རང་ཁང་བ་ཞིག་གི་སྒོ་རྩར་སླེབས་པ་དང་། སྒོ་ཕྱེ་ནས་ཡོད་པ་
དང་སྒོ་སྲུང་རྣམས་ཡར་ལངས་ནས་གཉིད་ཡོད་པ་མཐོང་།
ཅི་འདྲའི་མི་ལེ་ལོ་ཅན་ཏག་ཏག་རེད་ཨང་སྙམ། དེ་ནས་ཁང་བའི་
ནང་དུ་ཐོན་དུས་མི་གཞན་རྣམས་ཀྱིས་ཟ་མ་ཟ་ཞོར་དུ་ཡང་གཉིད་
ཡོད་པ་མཐོང་།
བྱིས་པ་ཞིག་གིས་དཔེ་ཀློག་བྱེད་ཞོར་མགོ་བོ་ཁུག་ལ་གཡོན་
ནས་གཉིད་ཡོད། བུད་མེད་ཅིག་གིས་ལྷམ་ཡ་གཅིག་གོན་ཡོད་པ་དང་།
ལྷམ་ཡ་གཅིག་དེ་ལག་པས་བཟུང་ནས་གཉིད་ཡོད། བགྲེས་སོང་ཞིག་
གིས་ལག་ཏུ་སྨྱུ་གུ་དང་ཤོག་བུ་བཟུང་ནས་གཉིད་ཡོད། དེའི་འགྲམ་ན་
བུད་མེད་ཅིག་གིས་ལག་ཏུ་བྱིས་པ་ཆུང་ཆུང་ཞིག་བཟུང་ནས་གཉིད་
ཡོད་པ་བཅས་མཐོང་བ་རེད།
དེ་ནས་རྒྱལ་སྲས་ཁང་མིག་གཞན་ཞིག་ལ་འཛུལ་དུས། སྔོན་
ཆད་ཀྱི་རྒྱལ་པོ་དང་རྒྱལ་མོ་གཉིས་ཀྱང་ཕན་ཚུན་སྔ་གཞུག་ལྟར་
གཉིད་ཡོད་པ་རེད། དེའི་འཕྲོར་ཁོ་རང་མེ་ཏོག་དང་ཉི་འོད་འཕྲོ་སའི་
ཁང་བ་ཞིག་ཏུ་སླེབས། སྒེའུ་ཁུང་ཕྱེ་ཡོད་པའི་རྒྱ་སེའི་མེ་ཏོག་ཅིག་ཕྱི་
ནས་ནང་ལ་བརྒྱུད་ནས་ཁང་བའི་ནང་དུ་འདབ་མ་རྒྱས་ཡོད་པ་རེད།
གསེར་ལམ་ལམ་གྱི་ཉི་འོད་དེ་སྒེའུ་ཁུང་བརྒྱུད་ནས་མལ་ཁྲིའི་སྟེང་དུ་
འཕྲོས་འདུག་ལ།དེའི་སྟེང་དུ་སྲས་མོ་ཞིག་གཉིད་ཡོད།
རྒྱལ་སྲས་ཀྱིས་མོ་རང་ལ་འོ་ཞིག་བྱས་པས། མོ་རང་གཉིད་ལས
སད་པར་མ་ཟད། གཞན་ཡང་རྒྱལ་བོ་འཁོར་དང་བཅས་པ་འང་གཉིད་
ལས་སད་དེ། དེའི་སྔོན་རང་རང་གིས་བྱེད་བཞིན་པའི་བྱ་བ་དག་མུ་
མཐུད་དུ་ལས་མགོ་བརྩམས།
མདུན་ཅོག་གམ་ན་བཞུགས་པའི་རྒྱལ་པོ་དང་རྒྱལ་མོ་གཉིས་
ཀྱང་གཉིད་ལས་སད་པས། རྒྱལ་མོས་མིག་ཕུར་ཕུར་ཙམ་བྱས་ནས།
རྒྱལ་པོ་ལགས། ཁྱེད་ཀྱིས་ཅི་ཞིག་བཤད་པ་ཡིན། ང་རང་གཉིད་ལ་ཤོར་
སོང་ཟེར།
རྗེས་སུ་རྒྱལ་སྲས་ཀྱིས་སྲས་མོ་ཆུང་མ་རུ་བླངས་པ་དང་། དེ་ནས་
བཟུང་ཁོ་གཉིས་རྒྱལ་པོ་དང་རྒྱལ་མོར་གྱུར་ཏོ། །

ངང་བ་དྲུག

སྔོན་ཆད་ཅིག་ལ་རྒྱལ་པོ་ཞིག་ཡོད།དེས་ནགས་ཚལ་དུ་རི་དྭགས་
རྔོན་བཞིན་ཡོད། ཁོས་འདུན་པ་དྲག་པོས་གཅན་གཟན་བདས་ཏེ་སོང་
བས། ཁོང་གི་འཁོར་གཡོག་གཅིག་གིས་ཀྱང་ཁོང་གི་རྗེས་མ་ཆོད། ས་
རུབ་ལ་ཉེ་དུས་རྒྱལ་པོས་འགྲོ་མཚམས་བཞག་ནས་ཕྱོགས་བཞི་ལ
བལྟས་པས་རང་ཉིད་མགོ་འཁོར་ཡོད་པ་ཤེས། རྒྱལ་པོས་ནགས་ཁྲོད་
ནས་ཕྱིར་འགྲོ་བའི་ལམ་ཞིག་བཙལ་རུང་ལམ་གཅིག་ཀྱང་མ་རྙེད།
སྐབས་དེར་རྒན་མོ་ཞིག་ཁོང་གི་ཕྱོགས་སུ་ཡོང་གིན་ཡོད་པར་མཐོང་
རྒན་མོ་དེ་ནི་བདུད་མོ་ཞིག་རེད།
རྒྱལ་པོས། བརྩེ་བའི་བུད་མེད་ལགས། ཁྱེད་ཀྱིས་ང་ལ་ནགས་
ཚལ་འདི་ལས་ཕྱིར་འགྲོ་བའི་ལམ་ཞིག་བསྟན་ན་ཆོག་གམ་ཞེས་
བཤད་པས།
རྒན་མོ་དེས། རྒྱལ་པོ་ལགས། ཆོག་གི་ཡིན་ན་ཡང་ང་རང་ལ་ཆ་
རྐྱེན་ཞིག་ཡོད། གལ་ཏེ་ཁྱེད་རང་གིས་ཁས་མ་བླངས་ན་ངས་ལམ་མི་
སྟོན། དེ་ན་ཁྱེད་རང་ནགས་ཚལ་འདི་ནས་ལྟོགས་ཤི་ཐེབས་ཏེ་འཆི་
འགྲོ་ཞེས་བཤད་པས།
རྒྱལ་པོས། ཆ་རྐྱེན་ཅི་ཞིག་ཡིན་ཞེས་དྲིས།
བདུད་མོ་དེས། ང་རང་ལ་འཛམ་གླིང་ན་མཛེས་སྡུག་འགྲན་ཟླ་
བྲལ་བའི་བུད་མེད་ཅིག་ཡོད། དེ་ཁྱེད་ཀྱི་ཆུང་མ་བྱས་ན་འཚམ་པོ་
འདུག གལ་ཏེ་ཁྱེད་རང་འཐད་པ་ཡིན་ན་ངས་ཁྱེད་ལ་ལམ་ཁ་བསྟན་
ཆོག་ཟེར།
རྒྱལ་པོའི་སེམས་སུ་དངངས་སྐྲག་གིས་ཁེངས་ཡོད་པས། བདུད་
མོའི་ཆ་རྐྱེན་དེ་ཁས་ལེན་བྱས་པ་རེད། དེ་ནས་བདུད་མོ་དེས་རྒྱལ་པོ་
རང་ཁྱིམ་དུ་ཁྲིད། བདུད་མོའི་བུ་མོ་དེ་མེ་འགྲམ་དུ་བསྡད་ཡོད། བུ་
མོ་དེའི་རྣམ་འགྱུར་ལ་བལྟས་ན་མོས་དེ་ལ་རེ་སྒུག་བྱས་ནས་བསྡད་
ཡོད་པ་དང་མཚུངས། རྒྱལ་པོས་བུ་མོ་དངོས་གནས་མཛེས་མ་ཞིག་
ཏུ་མཐོང་ཡང་མོ་ལ་དགའ་ཚོར་ཅི་ཡང་མ་སྐྱེས་པ་མ་ཟད། རྒྱལ་པོ་
འཇིགས་སྣང་གིས་འདར་སིག་རྒྱག་བཞིན་མོ་ལ་མིག་ཟུར་ཙམ་ཡང་
ལྟ་མི་ཐུབ། དེ་ནས་རྒྱལ་པོས་བུ་མོ་རྟ་ཐོག་ཏུ་བླངས་རྗེས། རྒན་མོ་དེས་
ཁོ་རང་ལ་ཕོ་བྲང་ཕྱོགས་སུ་བསྐྱོད་པའི་ལམ་ཁ་བསྟན་པ་རེད། དེ་ལྟར་
རྒྱལ་པོ་ཡང་བསྐྱར་རང་གི་ཕོ་བྲང་དུ་སླེབས་པ་དང་དེར་ཁོ་གཉིས་
ཀྱིས་གཉེན་སྟོན་བྱས།
རྒྱལ་པོ་དེ་སྔོན་ཆད་གཉེན་སྒྲིག་ཐེངས་གཅིག་བྱས་མྱོང་ཡོད་
པས།ཁོང་གི་ཆུང་མ་སྔོན་མ་དེ་ལ་བུ་དྲུག་དང་བུ་མོ་གཅིག་ཡོད། རྒྱལ་
པོས་རང་གི་བྱིས་པ་དག་ལ་འཛམ་གླིང་གི་དངོས་པོ་གང་ལས་ཀྱང་
ལྷག་པའི་བརྩེ་བ་སྤྲོད་ཀྱི་ཡོད།
གཉེན་སྟོན་བྱས་རྗེས་ན་རྒྱལ་པོས་མ་གཡར་དེས་བུ་ཕྲུག་རྣམས་
ལ་བདག་སྐྱོང་ཡག་པོ་མི་བྱེད་པ་དང་གནོད་འཚེ་བྱེད་པར་དོགས་
ནས་ཁོ་ཚོ་ནགས་ཚལ་ཁྲོད་ཀྱི་གནའ་གྲོང་ཞིག་ལ་བསྐྱལ་བ་རེད།
གནའ་གྲོང་དེ་ནི་ནགས་ཀྱི་གསེབ་དང་ལམ་ཐིག་རྙོག་འཛིང་ཅན་
ཞིག་ཏུ་གནས་ཡོད་པས། གལ་ཏེ་བུད་མེད་བློ་ལྡན་ཞིག་གིས་ཁོ་ལ་
ལམ་སྟོན་སྤྱད་ཀྱི་སྒྱུ་མའི་སྐུད་པ་ཞིག་བྱིན་མེད་ན། རྒྱལ་པོ་ཁོ་རང་
གིས་ཀྱང་ལམ་ཁ་རྙེད་དཀའ་བ་ཞིག་ཡོད། རྒྱལ་པོས་སྒྱུ་མའི་སྐད་པ་
དེ་རང་གི་མདུན་དུ་གཡུགས་ན་སྐུད་པ་དེ་རང་ཤུགས་ཀྱིས་ཤིག་འགྲོ་
བ་དང་ཁོང་ལ་ལམ་སྟོན་བྱེད། འོན་ཀྱང་། རྒྱལ་པོ་རང་གི་བརྩེ་བའི་
བུ་ཕྲུག་རྣམས་ལ་ལྟ་རུ་ཐེངས་མང་ཕྱིན་པས། རྒྱལ་མོས་རང་གི་ཁྱོ་
ག་ནམ་རྒྱུན་ཕོ་བྲང་ན་མེད་པ་ཤེས་རྟོགས་བྱུང་། མོས་རྒྱལ་པོ་ནགས་
ཚལ་ལ་འགྲོ་དོན་ཅི་ཡིན་ཤེས་འདུན་དྲག་པོ་སྐྱེས་པས། མོས་རང་གི་
འཁོར་གཡོག་རྣམས་ལ་སྒོར་མོ་མང་པོ་བྱིན་པས། རྒྱལ་པོའི་གསང་
བ་དེ་བཤད་པ་མ་ཟད་དེར་འགྲོ་བའི་ལམ་སྟོན་སྤྱད་ཀྱི་སྒྱུ་མའི་སྐུད་པ་
ཞིག་ཀྱང་ཡོད་པར་བཤད། རྒྱལ་མོས་གནས་ཚུལ་དེ་ཤེས་རྗེས་སྒྱུ་མའི་
སྐུད་པ་དེ་མ་རྙེད་བར་དུ་ངལ་གསོ་ཙམ་ཡང་མི་བྱེད་པར་བཙལ། སྐུད་
པ་རྙེད་རྗེས་མོས་དར་གོས་ཀྱི་སྟོད་ཐུང་འགའ་བཟོས་ཏེ་དེ་དག་གི་ནང་
དུ་རང་གི་ཨ་མ་བདུད་མོ་དེ་ལས་སྦྱངས་པའི་མཐུ་སྔགས་རེ་བཟླས།
ཉིན་ཞིག་རྒྱལ་པོ་རི་དྭགས་རྔོན་དུ་སོང་རྗེས། མོ་རང་གིས་གོ་སྐབས་དེ་
དང་བསྟུན་ནས་གོན་པ་རྣམས་ཁྱེར། སྒྱུ་མའི་སྐུད་པས་བསྟན་པའི་ཁ་
ཕྱོགས་ལྟར་གནའ་གྲོང་དེ་ལ་བསྐྱོད།
བུ་ཕྲུག་རྣམས་ཀྱིས་ཐག་རིང་ས་ན་མི་ཞིག་ཡོང་བ་མཐོང་རྗེས།
རང་གི་སྙིང་ཉེ་བའི་ཡབ་ཆེན་ཡོང་གི་འདུག་སྙམ་ནས་དགའ་བཞིན་
སྤྲོ་བཞིན་སྔོན་དུ་བརྒྱུགས་ནས་བསུ་མ་བྱས། ཡིན་ཡང་རྒྱལ་མོས་
གོན་པ་རྣམས་ཁོ་ཚོའི་ལུས་སྟེང་ལ་གཡུགས་པ་ན། བུ་སྤུན་དྲུག་པོ་
དེ་མ་ཐག་ཏུ་ངང་བ་དྲུག་ཏུ་གྱུར་ནས་གཤོག་ཟུང་བརྐྱངས་ནས་ནམ་
མཁའ་ལ་ཕུར།
རྒྱལ་མོས་བུ་ཚབ་རྣམས་མེད་པར་བཟོས་ཡོད་སྙམ་ནས་དགའ་
ཚོར་དང་བཅས་ཏེ་ཕྱིར་ཕོ་བྲང་དུ་ལོག་མོད། འོན་ཀྱང་། བུ་མོ་དེ་ཕུ་བོ་
རྣམས་གྱི་རྗེས་སུ་བརྒྱུགས་མེད་པས་རྒྱལ་མོས་དེའི་སྐོར་ཅི་ཡང་ཤེས་
མེད།ཉིན་གཉིས་པར། རྒྱལ་པོ་བུ་ཕྲུག་རྣམས་ལ་ལྟ་རུ་ཕྱིན། ཡིན་ཡང་
གནར་གྲོང་ནས་བུ་མོ་གཅིག་པུ་ལུས་ཡོད་པ་རེད། རྒྱལ་པོས “ཁྱེད་ཀྱི་
ཕུ་བོ་རྣམས་གང་ལ་བུད་སོང་ཞེས་དྲིས་པས།”
བུ་མོས། བརྩེ་བའི་ཡབ་ཆེན་ལགས། ཁོ་ཚོས་ང་གཅིག་པུར་
བསྐྱུར་ཏེ་ཐག་རིང་ཞིག་ལ་བུད་སོང་ཞེས་བཤད།
མོས་སྒེའུ་ཁུང་ནས་ཁོ་ཚོ་ངང་བ་རུ་གྱུར་ཏེ་ནམ་མཁར་ཕུར་བ་
མཐོང་བ་དང་། ཁོང་ཚོས་རྭ་སྐོར་དུ་གཏོར་བའི་བྱ་སྤུ་དག་མོ་རང་གིས་
ཡར་བཏུས་པ་སོགས་ཀྱི་སྐོར་ཡབ་ཆེན་ལ་བཤད་པས། རྒྱལ་པོ་ཐུགས་
སེམས་རབ་ཏུ་སྐྱོ། འོན་ཀྱང་། བྱ་ངན་དེ་ལས་མཁན་སུ་ཡིན་ཤེས་མེད།
ཁོས་རང་གི་བུ་མོ་དེ་ཡང་གཞན་གྱིས་རྐུ་བར་སྐྲག་ནས་ཁོ་རང་དང་
ལྷན་དུ་ཕོ་བྲང་ལ་འཁྲིད་འགྲོ་འདོད་ཡོད་མོད། ཡིན་ཡང་། བུ་མོ་དེ་
རྒྱལ་མོ་ལ་ཤིན་ཏུ་སྐྲག་པས་གནའ་གྲོང་འདི་ནས་ཞག་གཅིག་ལ་ཡིན་
ནའང་འདུག་ཆོག་པའི་རེ་བ་ཞུས།
བུ་མོ་དེས་བསམ་པར། ང་རང་འདི་ནས་ཡུན་རིང་འདུག་མི་ཉན་
ད་ལྟ་རང་གི་ཕུ་བོ་རྣམས་འཚོལ་དུ་འགྲོ་དགོས་སྙམ། མུན་རུབ་པ་དང་
མོ་མཁར་གྲོང་ལས་བྲོས་ཏེ་ཐད་ཀར་ནགས་ཚལ་སྟུག་པོ་དེའི་གསེབ་
ལ་མཚན་གང་པོར་རྒྱུག་སྟེ་སོང་བ་མ་ཟད་ཉིན་གཉིས་པར་ཡང་མུ་
མཐུད་དུ་སོང་བ་རེད། མོ་རང་ཐང་ཆད་ནས་གོམ་པ་གང་ཡང་འགྲོ་མ་
ཐུབ་པས་འགྲོ་མཚམས་བཞག་ནས་ངལ་གསོས།
སྐབས་དེར་མོས་རྔོན་པ་སྡོད་སའི་ཁང་ཆུང་ཞིག་མཐོང་། མོ་ནང་
དུ་སོང་ནས་བལྟས་པ་ན་ཉལ་ཁྲི་ཆུང་ཆུང་དྲུག་བཞག་ཡོད་ལ། མོ་
ནི་ཉལ་ཁྲི་དེ་དག་གི་སྟེང་དུ་འདུག་མ་ཕོད་ནས། དལ་མོར་གོག་འགྲོ་
བྱས་ཏེ་ཉལ་ཁྲི་ཞིག་གི་འོག་ཏུ་སོང་ནས་དེར་མཚན་འཕུད་ཐབས་བྱ་
དགོས་སྙམ།
ཉི་མ་ནུབ་ལ་ཉེ་དུས་མོས་འཚུབ་སྒྲ་ཞིག་ཐོས་པ་དང་སྒེའུ་ཁུང་
ནང་ཚུར་ངང་བ་དྲུག་མཉམ་དུ་འཕུར་ཡོང་ནས་ས་ལ་འབབ་བཞིན་
པ་མཐོང་། ཁོ་ཚོས་ཕན་ཚུན་གྱི་སྟེང་ལ་ཕུ་རྒྱག་རེས་བྱས་ཏེ་མཐར་
ངང་སྒྲོ་ཚང་མ་ཁོ་ཚོའི་ལུས་དང་བྲལ་ཏེ་གནམ་ལ་སྤུར། སྐབས་དེར་
བུ་མོས་ཁོ་ཚོ་ནི་དོན་དངོས་རང་གི་ཕུ་བོ་རྣམས་ཡིན་པ་ངོས་ཟིན་ཏེ་
དགའ་སྤྲོ་དཔག་མེད་སྐྱེས། དེ་ནས་མོ་མྱུར་དུ་ཉལ་ཁྲིའི་འོག་ནས་ཕྱི་
ལ་གོག་ནས་ཡོང་བ་ན། ཕུ་བོ་རྣམས་ཀྱིས་རང་གི་སྲིང་ཆུང་མ་མཐོང་
བས་དགའ་སྤྲོ་ཚད་མེད་སྐྱེས། འོན་ཀྱང་། དགའ་སྤྲོ་དེ་ནི་ཡུད་ཙམ་
གྱིས་ཡལ། ཕུ་བོ་རྣམས་ཀྱིས། ཁྱེད་རང་འདི་ནས་ཅིས་ཀྱང་འདུག་མི་
ཉན། གནས་འདི་ཇག་པ་སྐོར་ཞིག་གི་སྡོད་གནས་ཡིན་པས། གལ་ཏེ་
ཁོ་ཚོས་ཁྱེད་རང་འདིར་བསྡད་ཡོད་པ་མཐོང་ཚེ། ཁོ་ཚོས་ཁྱེད་རང་
གསོད་ངེས། ཞེས་བཤད་པས།
བུ་མོས། འོ་ན་ཁྱེད་ཚོས་ང་རང་སྲུང་སྐྱོབ་བྱེད་མི་ཐུབ་བམ་ཟེར།
ཁོ་ཚོས། ང་ཚོ་ལ་ཕྱི་དྲོ་རེར་མིའི་གཟུགས་སུ་སྤྲུལ་ཐུབ་པའི་དུས་
ཡུན་སྐར་མ་བཅོ་ལྔ་མ་གཏོགས་མེད། དེའི་རྗེས་ནས་ང་ཚོ་བསྐྱར་དུ་
ངང་བའི་གཟུགས་སུ་འགྱུར་འགྲོ་ཟེར། སྲིང་མོས་གཏམ་དེ་གོ་རྗེས་
མིག་ཟུང་མཆི་མས་བརླན་པ་དང་།དེ་ན་ཁྱེད་ཚོ་ཡང་སྐྱོབ་ཐབས་མེད་
དམ་ཞེས་ངུས། ཁོ་ཚོས་ཐབས་ཤེས་མེད་པ་རེད། གནས་སྟངས་འདི་ནི་
དངོས་ནས་ཁག་པོ་ཞིག་རེད། ཁྱེད་ཀྱིས་ལོ་ངོ་དྲུག་གི་རིང་ལ་སྐད་ཆ་
བཤད་མི་ཆོག་ལ། དགོད་ཡང་མི་ཉན། དུས་ཡུན་དེའི་ནང་དུ་ཁྱེད་ཀྱིས་
ལུག་མིག་བཏུས་ཏེ་ང་ཚོ་ལ་སྟོད་ཐུང་དྲུག་བཟོ་དགོས། གལ་ཏེ་ཁྱེད་ཀྱི་
ཁ་ནས་སྐད་ཆ་གཅིག་ཤོར་ན། ཡོད་ཚད་ངལ་བ་འབྲས་མེད་དུ་འགྱུར་
ངེས་ཟེར།
ཁོ་ཚོས་སྐད་ཆ་བཤད་ཚར་རྗེས། མིའི་གཟུགས་སུ་གནས་པའི་
དུས་ཡུན་ཡང་རྫོགས་སོང་བས། སླར་ཡང་ངང་བར་གྱུར་བས་སྒེའུ་
ཁུང་བརྒྱུད་དེ་ཕུར་སོང་ངོ་།
སྲིང་མོས་ཐ་ན་རང་སྲོག་འཆོར་དགོས་ཀྱང་ཡོད་ཚད་བློས་གཏོང་
གིས་རང་གི་ཕུ་བོ་རྣམས་སྐྱོབ་པའི་སེམས་ཐག་བཅད་དེ། ཇག་པའི་
ཁང་ཆུང་དེ་དང་ཁ་བྲལ་ཏེ་ནགས་གསེབ་ཏུ་སོང་། དེ་ནས་ལྗོན་ཤིང་
ཞིག་གི་འགྲམ་དུ་མཚན་གང་ལ་བསྡད། ཉིན་གཉིས་པ་ནས་བཟུང་སྟེ་
མོས་ལུག་མིག་བསྒྲུགས་ནས་གོན་པ་བཟོ་མགོ་བརྩམས། སྐབས་དེར་
མོས་སྐད་ཆ་བཤད་མི་ཉན་ལ་དགོད་ཀྱང་མི་ཉན། མ་ཟད་ནས་མོ་ལ་
གད་མོ་དགོད་པའི་སེམས་པ་མེད་པས་མགོ་བོ་སྒུར་ཏེ་ལག་གི་ལས་
ཀ་ཁོ་ནར་སེམས་གཏད་དེ་སྡོད་ཀྱི་ཡོད།
མོ་རང་ནགས་ཚལ་ནང་དུ་དུས་ཡུན་ངེས་ཅན་ཞིག་བསྡད་རྗེས།
ཉིན་ཞིག་རྒྱལ་པོ་ཞིག་ནགས་ཚལ་ནང་དུ་རི་དྭགས་རྔོན་དུ་ཡོང་།རྔོན་
པ་རྣམས་མོ་འདུག་སའི་སྡོང་རྒན་དེའི་འགྲམ་དུ་སླེབས་པ་རེད།
རྔོན་པ་རྣམས་ཀྱིས་མོ་མཐོང་བས་སྐད་གསེང་མཐོན་པོས། ཁྱེད་
སུ་ཡིན་ཞེས་དྲིས་ཀྱང་།
མོ་རང་ཁ་རོག་གེར་བསྡད་ནས་སྐད་ཆ་ཅི་ཡང་མ་བཤད།
རྔོན་པ་རྣམས་ཀྱིས། ཁྱེད་རང་ས་ལ་བོབས་དང་། ང་ཚོས་ཁྱེད་ལ་
གནོད་པ་མི་བྱེད་ཅེས་བཤད་པས།
མོས་མགོ་བོ་གཡུག་ཙམ་བྱས། རྔོན་པ་རྣམས་ཀྱིས་མོ་རང་ལ་
སྐད་ཆ་མང་པོ་དྲིས་པས། མོས་གསེར་གྱི་སྐེ་རྒྱན་དེ་མར་གཡུགས།
དེས་ཁོ་ཚོའི་འདོད་པ་ཚིམས་ཏེ་འགྲོ་རེ་བཅངས། འོན་ཀྱང་། ཁོ་ཚོ་
འགྲོ་རྒྱུ་ཕར་ཞོག་མུ་མཐུད་དུ་མོ་ལ་སྐད་ཆ་འདྲི་བ་དང་མར་བོབས་
ཞེས་པས། མོས་རང་གི་སྟེང་ན་ཡོད་པའི་དངོས་པོ་ཚང་མ་རེ་རེ་བཞིན་
མར་གཡུགས་ཀྱང་རྔོན་པ་རྣམས་ཀྱི་བློ་ཁ་སྒྱུར་མ་ཐུབ་པས།
ཁོ་ཚོ་སྡོང་མགོར་འཛེགས་ཏེ་མོ་རང་བཟུང་ནས་རྒྱལ་པོའི་མདུན་
དུ་ཁྲིད།
རྒྱལ་པོས། ཁྱེད་རང་སུ་ཡིན། སྡོང་མགོ་ན་ཅི་ཞིག་བྱེད་བཞིན་
ཡོད་ཅེས་དྲིས་ཀྱང་།
མོ་རང་སྔར་བཞིན་ཁ་རོག་གེར་བསྡད། དེ་ནས་རྒྱལ་པོས་ཁོ་རང་
གིས་ཤེས་པས་སྐད་ཡིག་ཚང་མའི་ནང་མོ་ལ་དྲི་བ་དྲིས་ཀྱང་། མོ་ནི་རྡོ་
ཞིག་དང་འདྲ་བར་ཅི་ཡང་མ་བཤད། བུ་མོ་དེ་ནི་ཧ་ཅང་མཛེས་མ་ཞིག་
ཡིན་པས། རྒྱལ་པོའི་སེམས་ཀྱི་རྟ་ཕོ་བུ་མོ་དེའི་ཕྱོགས་སུ་དབང་མེད་
དུ་ཤོར་བ་དང་། མོ་ལ་བརྩེ་བ་ཆགས་པ་རེད། དེ་ནས་རྒྱལ་པོས་རང་
གི་གྱོན་པ་བུ་མོར་གཡོགས་ཤིང་རྟ་ཡི་གོང་དུ་བཞག་སྟེ་ཁོ་རང་གི་ཕོ་
བྲང་དུ་ཕེབས།དེ་ནས་རྒྱལ་པོས་མོ་ལ་གཟབ་གོས་སྤྲས་སུ་བཅུག་པས་
མོའི་མཛེས་སྡུག་ནི་ཉི་འོད་ལྟར་འཕྲོས། འོན་ཀྱང་། མི་སུས་ཀྱང་མོའི་
ཁ་ནས་སྐད་ཆ་ཚིག་གཅིག་ཀྱང་མ་ལོན།
གསོལ་ཟས་ལ་རོལ་སྐབས། རྒྱལ་པོས་བུ་མོ་དེ་ཁོ་རང་གི་འཁྲིས་
སུ་འདུག་ཏུ་བཅུག མོ་ནི་གཤིས་ཀ་འཇམ་ཞིང་གུས་བཀུར་ལྡན་པ་
ཞིག་ཡིན་པས། རྒྱལ་པོས་ཐུགས་ཤིན་ཏུ་དགྱེས་ཏེ། ངའི་འདོད་འདུན་
ནི་མོ་ཆུང་མ་ལེན་རྒྱུ་དེ་ཡིན་ཞེས་བཤད།
ཉིན་འགའི་རྗེས་སུ། ཁོ་གཉིས་གཉེན་སྒྲིག་བྱས་པ་རེད།
འོན་ཀྱང་། རྒྱལ་པོའི་ཡུམ་ཆེན་ནི་ཧ་ཅང་གདུག་རྩུབ་ཆེ་བ་ཞིག་
ཡིན་ལ། གཉེན་སྟོན་འདི་ལ་ཡང་མོས་མཐུན་མེད་པས་རྒྱལ་མོ་ཆུང་
ཆུང་དེར། སྐད་ཆ་བཤད་མི་ཤེས་པའི་བུ་མོ་དེ་གང་ཞིག་ནས་ཡོང་
མིན་སུས་ཤེས། མོ་ནི་རྒྱལ་པོར་མི་འཚམ་ཞེས་སྐྱོན་བརྗོད་བྱས། ལོ་ངོ་
གཅིག་འདས་རྗེས། རྒྱལ་མོ་ལ་སྲས་གཅིག་འཁྲུངས་ཡོད། རྒྱལ་ཡུམ་
གྱིས་མོ་རང་གཉིད་ཡོད་པའི་སྐབས་སུ་བྱིས་པ་དེ་ཁྱེར་བ་དང་། འགྲོ་
ཁར་རྒྱལ་མོའི་ཁ་ལ་ཁྲག་བསྐུས། དེ་ནས་མོ་རྒྱལ་པོའི་སར་སོང་སྟེ་
རྒྱལ་མོ་མི་ཤ་ཟ་མཁན་ཞིག་རེད་ཅེས་ནག་ཉེས་བཙུགས། རྒྱལ་པོ་
སྐད་ཆ་དེར་ཡིད་མ་ཆེས་པ་མ་ཟད། གཞན་སུ་ལ་ཡང་མོ་ལ་གནོད་
འཚེ་བྱེད་དུ་མ་བཅུག རྒྱལ་མོས་མུ་མཐུད་དུ་སྟོད་ཐུང་བཟོ་བ་ལས་
གཞན་གང་ལ་ཡང་ཁ་ཡ་མ་བྱས།
ཐེངས་གཉིས་པར་རྒྱལ་མོ་ལ་སྲས་གཅིག་འཁྲུངས་དུས་ཡང་བསྐྱར་
རྒྱལ་ཡུམ་གྱིས་སྔར་བཞིན་གཡོ་སྒྱུ་དེ་འཁྲབ་པ་རེད། འོན་ཀྱང་། རྒྱལ་
པོ་སྐད་ཆ་དེར་ཡིད་མ་ཆེས་པར། མོ་དེ་འདྲའི་གཞུང་དྲང་ཞིང་བྱམས་
བརྩེ་ལྡན་པ་ཞིག་ཡིན་པས་བྱ་བ་དེ་འདྲ་ཞིག་སྒྲུབ་མི་སྲིད། གལ་ཏེ་
མོས་སྐད་ཆ་བཤད་ཤེས་ན་མོ་ལ་ནག་ཉེས་མེད་པ་གསལ་ཡོང་གི་རེད་
ཅེས་ཟེར།
འོན་ཀྱང་། རྒྱལ་མོ་ལ་སྲས་གསུམ་པ་འཁྲུངས་པའི་དུས་སུ། རྒྱལ་
ཡུམ་གྱིས་ཡང་གཡོ་སྒྱུ་དེ་འཁྲབས། རྒྱལ་མོས་རང་ཉིད་ཉེས་མེད་ཡིན་
པ་ཅི་ཡང་མ་བཤད་པས། རྒྱལ་པོ་ཐབས་ཟད་ནས་གནས་ཚུལ་དེ
ཁྲིམས་ཁང་ལ་ཐག་གཅོད་བྱེད་དུ་བཅུག ཁྲིམས་ཁང་གིས་མོ་གསོན་
པོ་མེར་བསྲེག་པའི་ཉེས་ཆད་བཏང་།
མོ་ལ་ཉེས་ཆད་གཏོང་བའི་ཉིན་མོ་སླེབས་དུས་ཏག་ཏག་དེ་ནི། མོ་
རང་ལ་སྐད་ཆ་བཤད་པ་དང་གད་མོ་དགོད་པའི་ཆོག་མཆན་མེད་
པའི་དུས་ཡུན་རྫོགས་པར་མ་ཟད། ཕུ་བོ་རྣམས་ངང་བའི་གཟུགས་སུ་
གྱུར་ནས་ལོ་ངོ་དྲུག་གི་དུས་ཡུན་བརྒལ་བའི་ཉིན་མོ་དེ་ཡང་ཡིན། མོ་
གསོན་བསྲེག་གཏོང་སའི་ཤིང་ཕུར་གྱི་ཕྱོགས་སུ་ཁྲིད་དུས་མོས་རང་གི་
ཕུ་བོ་རྣམས་ལ་བཟོས་པའི་སྟོད་ཐུང་རྣམས་རང་གི་དཔུང་པར་བཞག
མེ་སྤར་ལ་ཉེ་དུས་མོས་གཡས་གཡོན་ལ་ལན་ཅིག་བལྟས། སྐབས་དེར་
ཕུ་བོ་རྣམས་ཀྱིས་ཁོ་རང་ཚོ་ནུ་མོས་སྐྱོབ་ཐུབ་པའི་ཉིན་མོ་དེ་ཡིན་པ་
ཤེས་ཏེ་མཁའ་དབྱིངས་ནས་འཕུར་ཏེ་ཡོང༌། མོས་རང་གི་ཕུ་བོ་རྣམས་
མཐོང་ནས་སེམས་སུ་དགའ་བས་ཁེངས།
ངང་བ་རྣམས་མོའི་གམ་དུ་བབས། མོས་གོན་པ་རྣམས་ངང་བ་
རྣམས་ཀྱི་སྟེང་ལ་གཡུགས་པ་ན་དེ་ཚོ་རེ་རེ་བཞིན་མིའི་གཟུགས་སུ་
བསྐྱར་གསོན་བྱུང་བ་རེད། ཁོ་ཚོ་ནི་གཟུགས་སྟོབས་ལྡན་ལ་མདངས་
ཡག་པའི་གསར་རྒོད་དག་དག་རེད། ཡིན་ཡང་མོས་གོན་པ་གཅིག་
ལ་ཕུ་རུང་བཟོས་ཚར་མེད་པས། ཕུ་བོ་ཆུང་ཆུང་དེའི་ལག་པ་རང་
འཇགས་ངང་བའི་གཤོག་པར་གནས་ཡོད།
དེ་ནས་མིང་སྲིང་རྣམས་དགའ་བས་མྱོས་ཏེ་ཕན་ཚུན་ལ་འཐམ་
རེས་དང་འོ་བྱེད་རེས་བྱས། རྒྱལ་པོས་ངང་ཚུལ་དེ་མཐོང་ནས་སེམས་
འགུལ་ཆེན་པོ་ཐེབས། དེ་ནས་རྒྱལ་མོ་རང་གི་ཁྱོ་གའི་གམ་དུ་སོང་
ནས།ད་ངས་སྐད་ཆ་བཤད་ཆོག་པ་དང་།རང་ཉིད་ལ་ནག་ཉེས་ཅི་ཡང་
མེད་པར་རྒྱལ་ཡུམ་གྱིས་ཉེས་འཛུག་བྱས་པ་སོགས་བཤད་ཆོག་ཅེས།
གདུག་རྩུབ་ཅན་གྱི་མ་རྒན་དེས་འཁྲབས་པའི་གཡོ་སྒྱུ་ཡི་ཟློས་
གར་དག་རེ་རེ་བཞིན་རྒྱལ་པོར་ཡར་ཞུ་བྱས་པ་དང་།
རེ་ཞིག་ནས་བྱིས་པ་རྣམས་རྒྱལ་པོའི་མདུན་དུ་ཁྲིད་ཡོང་བས།
རྒྱལ་པོ་ཡིད་སེམས་རབ་ཏུ་སྤྲོ། གདུག་རྩུབ་ཆེ་བའི་མ་རྒན་དེར་ཉེས་
ཆད་དུ་སྦྱར་ཤིང་སྟེང་བཏགས་ནས་མེར་བསྲེགས་པ་རེད།
རྗེས་སུ། རྒྱལ་པོ་དང་རྒྱལ་མོ། དེ་བཞིན་རྒྱལ་མོའི་ཕུ་བོ་རྣམས་
ཀྱིས་ལོ་མང་ལ་བདེ་སྐྱིད་དང་ཞི་བདེ་ལྡན་པའི་འཚོ་བ་ལ་ལོངས་སུ་
སྤྱད་པའོ། །

སྤྱང་ཀི་དང་ར་མ་བདུན།

སྔོན་ཆད་ཅིག་ལ་ར་རྒན་ཞིག་ལ་ར་ཕྲུག་བདུན་ཡོད་པ་རེད། མོ་
ནི་གནམ་འོག་གི་ཨ་མ་བྱམས་སེམས་ཅན་གཞན་ཀུན་དང་མཚུངས་
པར་རང་གི་ར་ཕྲུག་རྣམས་ལ་བརྩེ་བ་ཤིན་ཏུ་ཟབ། ཉིན་ཞིག་ར་
རྒན་དེ་ནགས་སུ་ཟས་འཚོལ་དུ་འགྲོ་དགོས་པས། རང་གི་ར་ཕྲུག་
བདུན་པོ་བོས་ཏེ། ངའི་གཅེས་ཕྲུག་རྣམས། ང་ནགས་ལ་འགྲོ་དགོས་
པས། ཁྱེད་རང་ཚོས་སྤྱང་ཀི་ལ་དོགས་ཟོན་བྱོས། གལ་ཏེ་སྤྱང་ཀི་
ཁྱིམ་དུ་ཡོང་ཚེ་ཁོས་ཁྱེད་རང་ཚོ་ཚང་མ་འཆའ་ངེས། སྤྱང་ཀི་དེ་ནི་
གཡོ་སྒྱུ་ཅན་ཞིག་ཡིན་པས། ཁོས་རང་ཉིད་གཞན་ལ་བརྫུས་ཏེ་ཡོང་།
དེ་བས་ཁོའི་སྐད་སྦོམ་པོ་དང་སྡེར་མོ་ནག་པོ་དེ་ལ་མ་བརྟགས་ན་ཤེས་
མི་ཐུབ་ཅེས་བཤད་པས།
ར་ཕྲུག་རྣམས་ཀྱིས། ཨ་མ་ལགས་ཁྱེད་ཀྱིས་སེམས་འཁུར་བྱ་མི་
དགོས།ང་ཚོས་དོགས་ཟོན་བྱེད་ངེས་ཡིན་ཟེར།
དེ་ནས་ར་མ་རྒན་མོ་དེ་བློ་བདེ་བོའི་ངང་ནས་ལམ་ལ་ཆས།
ཡུད་ཙམ་འགོར་རྗེས།ཕྱི་ནས་སྒོ་བརྡུངས་བྱུང་།སྒོ་ཕྱེ་རོགས། ངའི་
གཅེས་ཕྲུག་རྣམས། ཨ་མས་ཁྱེད་ཚོར་ཟ་མ་ཞིམ་པོ་ཞིག་འཁུར་ཡོང་
ཡོད་ཟེར།
ཡིན་ཡང་། ར་ཕྲུག་རྣམས་ཀྱིས་སྐད་སྦོམ་པོ་དེ་ཐོས་རྗེས། སྤྱང་
ཀི་ཡིན་པ་ཤེས། སྒོ་མི་ཕྱེ། ཁྱེད་ནི་ང་ཚོའི་ཨ་མ་མིན། ཨ་མའི་སྐད་ནི་
འཇམ་ཞིང་སྙན་པ་ཞིག་ཡིན། ཁྱེད་ནི་སྤྱང་ཀི་རེད་ཟེར།
དེ་བས། སྤྱང་ཀི་དེ་སོང་ནས་དཀར་རྫས་མང་པོ་ཞིག་ཉོས་ནས་
ཟོས་པ་ན། སྐད་དེ་འཇམ་པོར་གྱུར་བ་རེད།དེ་ནས་ཡང་བསྐྱར་ར་རྒན་
ཚང་ལ་སོང་ནས་སྒོ་བརྡུངས། སྒོ་ཕྱེ་རོགས། ངས་གཅེས་ཕྲུག་རྣམས།
ཨ་མས་ཁྱེད་ཚོར་ཟ་མ་ཞིམ་པོ་ཞིག་ཁྱེར་ཡོང་ཡོད་ཟེར། སྤྱང་ཀི་དེས་
རང་གི་སྡེར་མོ་ནག་པོ་དེ་སྒེའུ་ཁུང་ངོས་ལ་བཞག་པས་ར་ཕྲུག་རྣམས་
ཀྱིས་ཁོ་ནི་སྤྱང་ཀི་ཡིན་པ་ཤེས།
སྒོ་མི་ཕྱེ། ང་ཚོའི་ཨ་མ་ལ་འདི་ལྟ་བུའི་སྡེར་མོ་ནག་པོ་ཞིག་མེད་
ཟེར།
དེ་བས་སྤྱང་ཀི་དེ་བག་སོབ་བཙོང་མཁན་ཞིག་གི་མདུན་ལ་སོང་
ནས། ངའི་རྐང་བ་ལ་རྨས་སྐྱོན་ཕོག་པས། ཁྱེད་ཀྱིས་ཕྱེ་སོབ་ཀྱིས་ང་ལ་
ཕུར་ཕུར་འགའ་བྱེད་རོགས་ཞེས་བཤད།
དེ་ནས་སྤྱང་ཀི་ཕྱེ་འཐག་མཁན་ཞིག་གི་མདུན་དུ་སོང་ནས། ངའི་
རྐང་བའི་སྟེང་ལ་ཕྱེ་དཀར་པོ་བྱུགས་དང་ཞེས་པས།
ཕྱེ་འཐག་མཁན་གྱིས་སྤྱང་ཀི་དེས་མི་གཞན་གྱི་མགོ་སྐོར་བཞིན་
ཡོད་པར་སྙམ་ནས་མ་བྱུགས་པར། སྤྱང་ཀིས་གལ་ཏེ་ཁྱེད་ཀྱིས་མི་
བྱུགས་ན་ངས་ཁྱེད་རང་འཆའ་ངེས་ཡིན་ཟེར།
ཕྱེ་འཐག་མཁན་དེས་དངངས་སྐྲག་གི་ངང་ནས་མི་བྱུག་ཐབས་
མེད་བྱུང་། སྤྱང་ཀིའི་རྐང་བ་དེ་མདོག་དཀར་པོ་ཞིག་ཏུ་བརྫུས་པ་རེད།
བྱ་སྤྱོད་ནི་འདི་འདྲ་ཞིག་རེད།
སྤྱང་ཀི་ཡང་ར་རྒན་གྱི་ཁང་མདུན་ལ་སོང་ནས་སྒོ་བརྡུངས་ཏེ། སྒོ་
ཕྱེ་རོགས་གཅེས་ཕྲུག་ཚོ། ཨ་མས་ནགས་ཚལ་ནས་ཁྱེད་ཚོར་ཟ་མ་
ཞིམ་པོ་འགའ་འཁྱེར་ཡོང་ཡོད་ཟེར།
ར་ཕྲུག་རྣམས་ཀྱིས། ཁྱེད་ཀྱི་རྐང་བ་མདུན་ལ་སྲིངས་དང་ང་ཚོས་
བལྟ་དགོས་ཟེར།
སྤྱང་ཀིས་རྐང་བ་སྒེའུ་ཁུང་ནང་དུ་བསྲིངས་ནས་བསྟན་པ་ན། ཁོ་
ཚོས་རྐང་བ་དེ་ནི་དཀར་པོ་ཞིག་ཡིན་པ་མཐོང་བས་རང་གི་ཨ་མ་
རེད་སྙམ་ནས་སྒོ་ཕྱེ་བ་རེད། ཡིན་ཡང་ནང་དུ་འཛུལ་ཡོང་མཁན་དེ་ནི་
སྤྱང་ཀི་ཞིག་ཡིན་པས་ཁོ་ཚོ་འཇིགས་སྐྲག་གིས་ཁེངས་པ་རེད།
ར་ཕྲུག་དང་བོ་དེ་མདུན་ཅོག་འོག་ཏུ་ཡིབས། གཉིས་པ་དེ་མ་མལ་
ཆས་ཀྱི་འོག་ཏུ་ཡིབས། གསུམ་པ་དེ་ཐབ་ཚང་ནང་དུ་ཡིབས། བཞི་བ་
དེ་ཇ་ཁང་ནང་དུ་ཡིབས། ལྔ་བ་དེ་སྒམ་གྱི་ནང་དུ་ཡིབས། དྲུག་པ་དེ་ཀ་
ཏོ་ར་ཡི་འོག་ཏུ་ཡིབས། བདུན་པ་དེ་ཅོང་སྒམ་ནང་དུ་ཡིབས།
སྤྱང་ཀིས་ཁོ་ཚོ་རེ་རེ་བཞིན་བཙལ་ནས་ཧམ་སེམས་ཀྱིས་ཟོས་པ་
རེད། ཡིན་ཡང་ཅོང་སྒམ་ནང་དུ་ཡོད་པའི་ར་ཕྲུག་དེ་མ་རྙེད་པ་རེད།
སྤྱང་ཀི་དེས་ལྟོ་བ་རྒྱགས་ཚད་ཟོས་རྗེས། ཁང་བ་དེ་ལས་ཕྱི་ལ་
ཡོང་ནས་སྡོང་རྒན་ཞིག་གི་འོག་ཏུ་གཉིད་སྐྱིད་པོ་ཞིག་ལོག་པ་རེད།
ཡུད་ཙམ་ཞིག་འགོར་རྗེས། ར་རྒན་དེ་ཕྱིར་ལ་ཐོན་པ་རེད། མོའི་
མིག་མདུན་དུ་ཤར་བའི་གནས་སྟངས་ཡ་ང་བ་དེས་མོ་རང་ཧ་ལས་
ཤིང་དང་ཧང་སངས་ཏུ་བཅུག
ཁང་སྒོ་ཕྱེ་འདུག་ལ། ནང་གི་མདུན་ཅོག་དང་ཅོག་ཙེ་ཚང་མ་གང་
ས་གང་དུ་གཡུགས་འདུག ཀ་ཏོ་ར་དང་མལ་ཆས་སོགས་ཚང་མ་ས་
ལ་གཡུགས་འདུག
ར་རྒན་གྱིས་རང་གི་ར་ཕྲུག་རྣམས་བཙལ་ཡང་མ་རྙེད་པ་རེད། ཅི་
ལྟར་བོས་ཀྱང་ཁ་གྲགས་མཁན་གཅིག་ཀྱང་མ་བྱུང་བ་རེད།
ར་རྒན་རེ་ཐག་ཆད་པའི་སྐབས་དེར། ཅོང་སྒམ་ནང་ན་ཡོད་པའི་
ར་ཕྲུག་དེ་གྲགས་བྱུང་། ཨ་མ་ལགས། ང་རང་ཅོང་སྒམ་ནང་ན་ཡོད་
ཟེར།
ར་རྒན་གྱིས་ཁོ་རང་སྒམ་ནས་བླངས། དེ་ནས་རང་ཁྱིམ་ལ་སྤྱང་
ཀི་ཐོན་ནས་མིང་སྲིང་གཞན་རྣམས་ཀྱི་ཡིད་སྐྱོ་བའི་གནས་ཚུལ་
བཤད་པ་རེད།
སྐབས་དེར་ར་རྒན་དེའི་སེམས་པ་ནི་ཅི་འདྲའི་སྐྱོ་བ་ཞིག་རེད་
ཨང་།
ར་རྒན་དེ་ངུ་ཞོར་དུ་ཕྱི་ལ་སོང་བ་དང་། ར་ཕྲུག་དེ་ཡང་མོ་རང་གི་
རྗེས་སུ་སྙེག ཁོ་གཉིས་སྤང་ལ་སླེབས་སྐབས། སྤྱང་ཀི་ད་རུང་སྡོང་རྒན་
དེའི་འོག་ན་སྡུར་བ་འཐེན་བཞིན་གཉིད་ལོག་ཡོད་པ་རེད།
ར་རྒན་གྱིས་སྤྱང་ཀི་ལ་ཞིབ་ལྟ་ཞིག་བྱས་དུས། སྤྱང་ཀིའི་ཕོ་བའི་
ནང་དུ་དངོས་པོ་ཞིག་འགུལ་བཞིན་ཡོད་པ་ཚོར། ར་རྒན་གྱིས་གནམ་
རྒན་མ། ངའི་ར་ཕྲུག་རྣམས་ད་དུང་སྤྱང་ཀིའི་ཕོ་བའི་ནང་ན་གསོན་
ཡོད་པ་ཡིན་ནམ་ཟེར།
དེ་ནས་ར་ཕྲུག་དེ་ཁྱིམ་ལ་སོང་ནས་ཁེ་གྲི་དང་ཁབ་སྐུད་ཅིག་
འཁྱེར་ནས་ཡོང་། ར་རྒན་གྱིས་སྤྱང་ཀིའི་ཕོ་བ་ཁེ་གྲིས་གཤགས་པ་ན།
ཕོ་བའི་ནང་གི་ར་ཕྲུག་རྣམས་རེ་རེ་བཞིན་ཕྱི་ལ་ལྡིང་བ་རེད། ཁོ་ཚོ་
ཚང་མ་ལ་རྨས་སྐྱོན་ཕོག་མེད་པ་རེད། རྒྱུ་མཚན་སྤྱང་ཀིས་ཁོ་ཚོ་ཟ་
དུས་ཧམ་པ་ཆེན་པོས་ཁྱུར་མིད་བཏང་བས་རེད།
དེ་ནི་ཅི་འདྲའི་ཡིད་དགའ་བའི་གནས་ཚུལ་ཞིག་རེད་ཨང་།
ར་ཕྲུག་རྣམས་ཀྱིས་ཨ་མར་འཁྱུད་ནས་དགའ་སྟེ་ཡར་ལྡིང་མར་
ལྡིང་བྱེད། ར་རྒན་གྱིས། “ཁྱེད་ཚེ་སོང་ནས་རྡོ་ཆེན་པོ་ཞིག་འཁུར་ཤོག
སྤྱང་ཀི་དེ་མ་སད་གོང་ནས་རྡོ་དེ་ཕོ་བའི་ནང་དུ་འཇུག་དགོས་ཟེར།”
དེ་ནས་ཁོ་ཚོས་རྡོ་ཞིག་འཁུར་ཡོང་ནས་སྤྱང་ཀིའི་ཕོ་བའི་ནང་དུ་
བཅུག ར་རྒན་གྱིས་རྨ་ཁ་དེ་ཁབ་ཀྱིས་བཙེམས།
སྤྱང་ཀི་དེ་སད་རྗེས་ཡར་ལ་ལངས་ནས་ཁྲོན་པའི་གམ་དུ་སོང་
ནས་ཆུ་འཐུང་འདོད་པ་རེད། རྒྱུ་མཚན་ཕོ་བའི་ནང་དུ་རྡོ་མང་པོ་
འདུག་པས་ཧ་ཅང་སྐོམ་པ་རེད།ཁོས་གོམ་པ་དང་བོ་སྤོས་དུས།ཕོ་བའི་
ནང་གི་རྡོ་ཕན་ཚུན་རྩུབ་བརྡར་བྱས་ནས་སྒྲ་གྲགས་བྱུང་བ་རེད།
སྤྱང་ཀིས། སྒྲ་དེ་དངོས་པོ་ཅི་ཞིག་གི་སྒྲ་ཡིན་ནམ། ངས་ར་ཕྲུག་
རྣམས་ཡིན་འདོད་མོད། འོན་ཀྱང་དེ་ནི་རྡོ་ཞིག་དང་འདྲ་བ་ཅི་ཡིན་
ནམ་ཟེར།
སྤྱང་ཀི་ཁྲོན་པའི་གམ་དུ་ཐོན་པ་དང་སྐེད་པ་སྒུར་ནས་ཆུ་འཐུང་
སྐབས། ཕོ་བའི་ནང་གི་རྡོ་ལྕི་སོང་བའི་རྐྱེན་གྱིས་ཁོ་རང་ཁྲོན་པའི་ནང་
ལ་ལྷུང་བ་དང༌།རོགས་བྱེད་མཁན་མེད་པའི་རྐྱེན་གྱིས་ཤི་སོང་བ་རེད།
ར་ཕྲུག་རྣམས་ཀྱིས་སྤྱང་ཀི་ཤི་སོང་བ་མཐོང་རྗེས། སྤྱང་ཀི་ཤི་སོང་།
སྤྱང་ཀི་ཤི་སོང་།ཞེས་དགའ་སྤྲོའི་སྐད་འབོད་བརྒྱབ་ནས་མཉམ་དུ་ཡར་
ལྡིང་མར་ལྡིང་བྱས་སོ། །

ནགས་ཚལ་ཁྲོད་ཀྱི་མིའུ་ཐུང་སྤུན་གསུམ།

སྔོན་ཆད་ཁྱོ་ག་ཞིག་ཡོད་ལ་དེའི་ཆུང་མ་གྲོངས་ཚར། ཁོ་ལ་བུ་
མོ་ལ་མོ་ཞིག་ཡོད། བུད་མེད་ཅིག་ཡོད་ལ་དེའི་ཁྱོ་ག་ཤི་སོང་བ་དང་།
ཡང་བུ་མོ་ཞིག་ཡོད། བུ་མོ་དེ་གཉིས་ངོ་ཤེས་སུ་གྱུར་ནས་ཉིན་ཞིག་ཁོ་
གཉིས་འཆམ་འཆམ་དུ་ཁྱོ་ག་མེད་པའི་བུད་མེད་དེ་ཚང་ལ་སོང་བ་
རེད།
བུད་མེད་དེས་ཆུང་མ་མེད་པའི་སྐྱེས་པ་དེ་ཡི་བུ་མོ་ལ་འདི་ལྟར་
བཤད། བུ་མོ་ངས་ཁྱེད་ཀྱི་ཨ་ཕ་ལ་སྐད་ཅིག་སྐུར། ང་རང་ཁྱེད་ཀྱི་ཨ་
ཕ་དང་གཉེན་སྒྲིག་འདོད་ཡོད། དེ་ནས་ཁྱེད་ཀྱིས་ཉིན་རྒྱུན་འོ་མས་ངོ་
བཀྲུ་ཆོག་ལ། ཁ་ལ་རྒུན་ཆང་བཏུང་ཆོག ཡིན་ཡང་ངའི་བུ་མོས་ཆུ་
ཡིས་ངོ་བཀྲུ་དགོས་ལ་ཁ་ལ་ཡང་ཆུ་ལས་འཐུང་རྒྱུ་མེད་ཅེས་བཤད་
པས།
བུ་མོ་དེ་ཕྱིར་སོང་ནས་ཨ་ཕ་ལ་གཏམ་དེ་བཤད།
ཨ་ཕས་ད་ངས་ཅི་ཞིག་བྱ། གཉེན་སྟོན་ནི་བདེ་སྐྱིད་ཅིག་རེད་ལ་
སྡུག་བསྔལ་ཞིག་ཀྱང་ཅི་ལ་མིན་ཞེས་བཤད་ཀྱང་།
ཁོ་རང་ལ་ཐབས་བཀོད་ཟད་པས། རང་གི་ཀོ་ལྷམ་དེ་ཕུད་ནས་བུ་
མོར་དེ་ཐོག་ཁང་གི་ངོས་སུ་འདོགས་སུ་བཅུག ལྷམ་དེ་ལ་ཁུང་བུ་ཞིག་
ཡོད་པ་དེའི་ནང་དུ་ཆུ་བླུགས་པ་དང་གལ་ཏེ་དེ་ལས་ཆུ་སྒོ་ལ་བཞུར་
ཚེ༑ ང་རང་གཉེན་མི་སྒྲིག གལ་ཏེ་ཆུ་སྒོ་ལ་མ་བཞུར་ན་ང་རང་གཉེན་
སྒྲིག་བྱེད་ཆོག་ཟེར།
བུ་མོ་དེས་ཁོའི་བཤད་པ་ནང་བཞིན་ལག་བསྟར་བྱས། ཡིན་ཡང་
ཁུང་བུ་དེ་ནས་ཆུ་མ་བཞུར་བ་རེད། དེ་ནས་ཁོ་རང་གིས་གནས་ཚུལ་
དེ་ལ་ཞིབ་ལྟ་ཞིག་བྱས་ཏེ་དོན་དངོས་ཤིག་ཡིན་པ་རྟོགས་ནས་བུད་
མེད་དེ་དང་གཉེན་སྒྲིག་བྱས་པ་རེད།
ཉིན་དང་བོའི་ཞོགས་པར། བུ་མོ་དེ་ཡར་ལང་དུས་མོའི་མདུན་
དུ་བཞག་ཡོད་པ་ནི་འོ་མའི་ངོ་བཀྲུ་ཆས་དང་རྒུན་ཆང་ཡིན། བུ་མོ་
གཞན་པ་དེའི་མདུན་དུ་བཞག་ཡོད་པ་ནི་ཆུ་ལས་གཞན་ཅི་ཡང་མེད།
ཉིན་གཉིས་པའི་ཞོགས་པར། ཁྱོ་གའི་བུ་མོ་དང་ཆུང་མའི་བུ་མོ་
གཉིས་ཀྱི་མདུན་དུ་ཆུ་བཞག་ཡོད་པ་རེད།
ཉིན་གསུམ་པར་ཁྱོ་གའི་བུ་མོའི་མདུན་དུ་ངོ་བཀྲུས་པའི་ཆུ་དང་
འཐུང་ཆུ་བཞག་ཡོད། ཆུང་མའི་བུ་མོའི་མདུན་དུ་འོ་མ་དང་རྒུན་ཆང་
བཞག་ཡོད་པ་རེད།རྗེས་ནས་ནམ་ཡང་དེ་འདྲར་གྱུར་བ་རེད།
དེ་ལྟར་ཁྱོ་གའི་བུ་མོ་དེ་ཆུང་མའི་མིག་ནང་གི་ཚེར་མ་ལྟ་བུར་
གྱུར་བ་རེད། ཆུང་མས་ནམ་རྒྱུན་གཡོ་ཐབས་ཀྱིས་མོ་རང་སྡུག་ལ
སྦྱར། རྒྱུ་མཚན་བུ་མོ་དེ་ནི་མཛེས་ཤིང་བྱམས་བརྩེ་ལྡན་ལ། མོ་རང་གི་
བུ་མོ་ནི་བཙོག་ཅིང་གཞན་གྱིས་འཕྱ་སྨོད་བྱེད་ས་ཤིག་ཡིན་པས་ཕྲག་
དོག་བྱས་པ་རེད།
དགུན་ཁ་སླེབས་རྗེས། རི་ལུང་ཐང་གསུམ་ཁ་བས་བཟུང་ཡོད་ལ།
ཆུང་མས་ཤོག་བུའི་གོན་པ་ཞིག་བཟོས་ནས། བུ་མོ་དེ་ལ་གོན་དུ་བཅུག
གོན་པ་འདི་གོན་ཏེ་ནགས་ཚལ་དུ་སོང་ནས་འབྲི་ཏ་སླེ་བོ་གང་ཐུས་
ཤོག ང་རང་ཟ་འདོད་ཆེན་པོ་ཡོད་ཟེར།
བུ་མོ་དེས་ཨ་ཙི། ནམ་ཟླ་དགུན་ཁ་རེད། ཕྱི་ལོགས་ན་ཡོད་ཚད་
ཁ་བས་གཡོགས་ཡོད་པས་འབྲི་ཏ་ཞིག་གང་ནས་རག ད་དུང་ངས་
ཤོག་བུའི་གོན་པ་འདི་གྱོན་ནས་ཕྱི་ལ་འགྲོ་དགོས་དོན་ཅི་ཡིན་ནམ།
ངས་གོན་པ་འདི་གྱོན་ཏེ་སོང་ན་འདིས་ནི་ལྷགས་རླུང་དང་ཚེར་མ་
རྣམས་མི་ཁོག་པས་ངའི་ལུས་པོར་སྲུང་སྐྱོབ་བྱེད་མི་ཐུབ། ཅེས་བཤད་
པས།ཆུང་མ་དེས།ཁྱོས་ད་རུང་ང་ལ་རྒོལ་ལན་སློག་གམ།ད་སོང་ནས་
འབྲི་ཏ་བཏུས་མ་ཡོང་ན་ཁྱེད་རང་ཁྱིམ་དུ་ཡོང་ས་མེད་ཅེས་བཤད།
མོ་ལ་བག་སོབ་མཁྲེགས་པོ་ཞིག་བྱིན་ནས། འདི་ནི་དེ་རིང་གི་
བཟའ་བཅའ་ཡིན་ཞེས་དང་། སེམས་སུ་མོ་ནགས་ཁྲོད་ནས་བཀྲེས་
འཁྱག་གིས་འཆི་འགྲོ་བས། ད་ནས་བཟུང་ངས་མོ་ནམ་ཡང་མཐོང་མི་
སྲིད་སྙམ་ཡོད།
བུ་མོ་དེས་གོན་པ་གྱོན་ནས་མི་འགྲོ་ཐབས་མེད་བྱུང་། ཕྱི་རོལ་ནི་
ཁ་བས་གཡོགས་ཡོད་ལ། མོ་ནགས་ཚལ་དུ་སོང་བ་ན་ཁང་ཆུང་ཞིག་
རིག དེའི་ནང་མིའུ་ཐུང་གསུམ་བསྡད་ཡོད། མོ་རང་གིས་ཁོ་ཚོའི་ཁང་
སྒོ་གུས་ཞབས་དང་ལྡན་པའི་ངང་བརྡུངས་པ་ན།
ཁོ་ཚོས་མོ་ལ་ནང་དུ་ཤོག་ཅེས་དགའ་བའི་ངང་སྣེ་ལེན་བྱས། མོ་
ཁང་པའི་ནང་སོང་ནས་མེ་ཐབ་གམ་དུ་བསྡད་དེ་ཞལ་བག་ཟ་མགོ་
བརྩམས་པ་ན།
མིའུ་ཐུང་རྣམས་ཀྱིས། ང་ཚོ་ལ་ཡང་ཟ་མ་རེ་བགོ་རོགས་ཞེས་
པར།
མོས་དགའ་བ་དང་བཅས་ཏེ་ཁོ་ཚོ་ལ་རང་གི་བག་སོབ་དེ་དུམ་
བུར་བཅད་ནས་བྱིན།
ཁོ་ཚོས། དགུན་ཁ་ཞིག་ལ་ཁྱེད་རང་གིས་གོན་པ་འདི་འདྲ་ཞིག་
གྱོན་ནས་ནགས་སུ་ཡོང་ནས་ཅི་བྱེད་ཀྱི་ཡོད་ཅེས་དྲིས་པས།
མོས། ང་འབྲི་ཏ་སླེ་བོ་གང་འཐུ་རུ་ཡོང་བ་ཡིན། གལ་ཏེ་མ་བཏུས་
ན་ཁྱིམ་ལ་འགྲོ་ས་མེད་ཅེས་བཤད་པ།
མོས་ཟ་མ་ཟོས་ཚར་རྗེས། ཁོ་ཚོས་མོའི་ལག་ཏུ་ཕྱགས་མ་ཞིག་
བཞག་ནས། ཁྱེད་རང་སོང་ནས་སྒོ་རྒྱབ་ཀྱི་ཁ་བ་གཙང་ཕྱགས་བྱོས་
ཟེར།
མོས་ཕྱགས་མ་བཟུང་ནས་ཕྱི་ལ་སོང་། རྗེས་ནས་ཁོ་ཚོས་གྲོས་
བྱས་ནས། མོ་རང་ཅི་འདྲའི་སྙིང་རྗེ་བ་ཞིག་རེད་ཨང་། ང་ཚོ་ལ་བག་
སོབ་ཡང་སྟེར་བས། ང་ཚོས་མོ་ལ་དྲིན་ལན་ཅི་ཞིག་འཇལ་དགོས་ཞེས་
གྲོས་བྱས་མཐར།
མིའུ་ཐུང་གཅིག་གིས། ངས་མོར་སྟེར་རྒྱུའི་ལེགས་སྐྱེས་ནི།མོ་ཉིན་
རེ་བཞིན་ཇེ་མཛེས་ལ་འགྲོ་རྒྱུ་དེ་ཡིན།
མིའུ་ཐུང་གཅིག་གིས། ངས་མོ་ལ་སྟེར་རྒྱུའི་ལེགས་སྐྱེས་ནི། མོས་
སྐད་ཆ་བཤད་པ་ཙམ་གྱིས་ཁ་ནང་ནས་གསེར་ལྷུང་རྒྱུ་དེ་ཡིན།
མིའུ་ཐུང་གཅིག་གིས། ངས་མོ་ལ་སྟེར་རྒྱུའི་ལེགས་སྐྱེས་ནི། རྒྱལ་
པོ་ཞིག་གིས་མོ་རང་ཆུང་མ་ལེན་རྒྱུ་དེ་ཡིན།
མོས་ཁ་བ་གཙང་ཕྱགས་བྱས་པས་ཤུལ་ནས་དམར་ལམ་ལམ་གྱི་
འབྲི་ཏ་མང་པོ་མཐོང་བ་རེད། དགའ་སྤྲོ་ཆེན་པོས་དེ་རྣམས་སླེ་བོ་ལ་
བཅུག དེ་ནས་ཁོ་ཚོ་ལ་བཀའ་དྲིན་ཞུས་ནས་ཡུལ་ལ་ལོག་པ་རེད།
ཁྱིམ་ལ་ཐོན་རྗེས།མོས་མཚན་མོ་བདེ་ལེགས།ཞེས་བཤད་པ་དང་
ཁ་ནང་ནས་གློ་བུར་དུ་གསེར་རྡོག་གཅིག་ལྷུང་བ་རེད། དེ་ནས་མོས་
གནས་ཚུལ་རེ་རེ་བཞིན་བཤད་པས། ཁ་ནས་གསེར་མང་པོ་ལྷུང་ནས་
ཁང་བའི་ནང་གསེར་གྱིས་ཁེངས་པ་རེད།
ཡིན་ན་ཡང་། ཆུང་མའི་བུ་མོ་དེས། བུ་མོ་འདིའི་ང་རྒྱལ་ལ་ལྟོས་
དང་། གསེར་དག་གང་ས་གང་དུ་གཡུག་ནས་ཟེར། སེམས་སུ་ཕྲག་
དོག་གི་དུག་རླུང་འཚུབ་བཞིན་པ་དང་མོ་རང་ཡང་འབྲི་ཏ་འཐུ་རུ་འགྲོ་
འདུན་དྲག་པོ་སྐྱེས་པ་རེད།
ཨ་མས། གཅེས་ཕྲུག་མ་ཁྱོད་འགྲོ་མི་ཉན། ཕྱི་ལོགས་སུ་གྲང་
ངར་ཆེ་བས་ཁྱོད་འཆི་འགྲོ། ཞེས་ནན་གྱིས་བཤད་ཀྱང་མ་ཕན་པས།
ཆུང་མས་རང་གི་བུ་མོ་ལ་ཀོ་བའི་གོན་པ་མཐུག་པོ་ཞིག་དང་གོ་རེ་
དང་བག་སོབ་སྣུམ་པོ་ཞིག་གྲ་སྒྲིག་བྱས་ནས་མོ་རང་འབྲི་ཏ་འཐུ་རུ་
མངགས།
བུ་མོ་དེ་ནགས་སུ་ཐོན་རྗེས་ཐད་ཀར་ཁང་ཆུང་དེའི་ནང་དུ་
འཛུལ། མིའུ་ཐུང་རྣམས་ལ་བལྟ་ཙམ་ཡང་མི་བྱེད་པ་རེད།ཐབ་ཚང་གི་
གམ་དུ་བསྡད་ནས་རང་གཅིག་པུས་ཟ་མ་ཟོས་ནས་བསྡད།
མིའུ་ཐུང་རྣམས་ཀྱིས། ང་ཚོ་ལ་ཡང་ཟ་མ་ཞིག་སྟེར་རོགས་གནང་
དང་ཟེར།
བུ་མོས། ཟ་མ་འདི་དག་གིས་ང་ལ་མི་འདང་བས་ཁྱེད་ཅག་ལ་
སྟེར་རྒྱུ་ཞིག་གང་ན་ཡོད་ཟེར།
མོས་ཟོས་ཚར་རྗེས། ཁོ་ཚོས་ཕྱགས་མ་འདི་ཁྱེར་ནས་སྒོ་རྒྱབ་ཀྱི་
ཁ་བ་རྣམས་གཙང་ཕྱགས་བྱོས་ཟེར།
མོས། ཁྱེད་རང་གིས་ཕྱོགས། ང་ཁྱེད་ཚོའི་གཡོག་མོ་མིན་ཟེར།
མོས་མིའུ་ཐུང་རྣམས་ལ་ཅི་ཡང་མ་བྱིན་པ་དང་གུས་བཀུར་ཡང་
བྱས་མེད་པས། ཁོ་ཚོས་མཉམ་དུ་གྲོས་བྱས་ནས། འདི་འདྲའི་སྒེར་
སེམས་དང་ཀུན་སློང་མི་གཙང་བའི་བུ་མོ་ཞིག་གིས་ཅི་ཡང་སྦྱིན་པ་མི་
གཏོང་བས་ང་ཚོས་བུ་མོ་འདི་ལ་ཅི་ཞིག་གིས་ཆད་པ་གཅོད་དགོས་ཟེར།
མིའུ་ཐུང་གཅིག་གིས། ངས་མོ་ཉིན་རེ་བཞིན་ཇེ་བཙོག་ཏུ་གཏོང་
ཟེར་བ་དང་།
མིའུ་ཐུང་གཅིག་གིས། ངས་མོས་སྐད་ཆ་བཤད་པ་ཙམ་གྱིས་ཁ་
ནང་ནས་དུག་སྦལ་བརྡོལ་དུ་འཇུག་ཟེར།
མིའུ་ཐུང་གཅིག་གིས། ངས་མོ་ཤི་སྟངས་ངན་པ་ཞིག་བྱས་ནས་
འཆི་རུ་འཇུག་བཅས་བཤད།
བུ་མོ་དེས་ཕྱི་རོལ་ནས་འབྲི་ཏ་བཙལ་ཡང་གཅིག་ཀྱང་མ་རྙེད་པ་
རེད། དེ་ནས་ཁོང་ཁྲོའི་ངང་ཡུལ་ལ་ལོག མོས་རང་གི་ཨ་མའི་མདུན་
ནས་ནགས་ཚལ་ཁྲོད་ཀྱི་མཐོང་ཐོས་དག་བཤད། ཡིན་ཡང་མོས་སྐད་
ཆ་རེ་བཤད་སྐབས་ཁ་ནས་དུག་སྦལ་བརྡོལ་བས་ཁོ་ཚོ་ཚང་མ་སྐྲག་
ནས་བྲོས་པ་རེད།
དེ་བས་ཆུང་མ་དེ་སྔར་ལས་ཁོང་ཁྲོ་ལངས་ཏེ། གཡོ་ཐབས་སྣ་
ཚོགས་ཀྱིས་ཁྱོ་གའི་བུ་མོ་སྡུག་ལ་སྦྱར། བུ་མོ་དེ་ནི་ཉིན་རེ་རེ་བཞིན་
ཇེ་ཡག་ནས་ཇེ་ཡག་ཏུ་གྱུར། ཉིན་ཞིག་ཆུང་མས་མེ་གསོས་ནས་ཁོག་
ལྟིར་གྱི་ནང་བལ་སྐུད་བསྐོལ། ཁོག་ལྟིར་དེ་བུ་མོའི་ཕྲག་པར་བཏགས།
ལག་ཏུ་སྟ་རེ་ཞིག་བཞག་སྟེ་འཁྱགས་དར་རྐོས། དེ་ནས་དར་ཁུང་ནང་
དུ་བལ་སྐུད་དེ་ཆུ་བཤལ་བྱོས་ཞེས་མངགས།
བུ་མོ་དེ་དར་ཐོག་ཏུ་སོང་ནས་ཁུང་བུ་བརྟོལ་བའི་སྐབས་དེར་
རྒྱལ་པོ་ཞིག་ཤིང་རྟ་ལ་བསྡད་ནས་ཡོང་བ་རེད། ཤིང་རྟ་མོའི་གམ་དུ་
བསྡད་ནས། རྒྱལ་པོས།བུ་མོ་ཁྱེད་ཀྱིས་འདིས་ཅི་ཞིག་བྱེད་བཞིན་ཡོད་
ཟེར།
བུ་མོས “ང་ནི་ལས་ངན་ཞིག་རེད། གྲང་ངར་གྱི་ནང་དུ་ཐིག་ཚོམ་
བཀྲུ་དགོས་པ་རེད་ཟེར།”
རྒྱལ་པོས་མོ་རང་ལ་སྙིང་རྗེ་བསམ་པ་དང་། མོ་མཛེས་སྡུག་ལྡན་
པ་ཞིག་ཀྱང་ཡིན་པས། “ཁྱེད་རང་ང་དང་མཉམ་དུ་འགྲོ་འདོད་དམ་
ཟེར།”
མོ་རང་གིས། ང་རང་ཧ་ཅང་འཐད་པ་ཡིན་ཟེར། རྒྱུ་མཚན་མོ་རང་
གདུག་རྩུབ་ཆེ་བའི་མ་གཡར་དང་བུ་མོ་གཉིས་དང་བྲལ་ན་འདོད་པ་
རེད།
བུ་མོ་ཤིང་རྟར་བསྡད་ནས་རྒྱལ་པོ་དང་མཉམ་དུ་ཕོ་བྲང་དུ་ཕྱིན།
དེ་ནས་ཁོ་གཉིས་གཉེན་སྒྲིག་བྱས་པ་རེད།
ལོ་གཅིག་གི་རྗེས་ནས་རྒྱལ་མོ་ལ་སྲས་གཅིག་འཁྲུངས་པ་རེད།
མ་གཡར་གྱིས་གནས་ཚུལ་དེ་ཐོས་པ་དང་རང་གི་བུ་མོ་དེ་འཁྲིད་ནས་
རྒྱལ་མོ་ལ་འཚམས་འདྲིའི་ཚུལ་དུ་ཕོ་བྲང་ལ་ཡོང་བ་རེད། དོན་དངོས་
སུ་མོ་ལ་དམིགས་ཡུལ་གཞན་ཞིག་ཡོད་པ་རེད།
རྒྱལ་པོ་ཕྱི་ལ་ཕེབས་པ་དང་རྒྱལ་མོའི་འགྲམ་ན་མི་གཅིག་ཀྱང་
མེད་པའི་སྐབས་ཤིག་ལ། ཁོ་གཉིས་ཀྱིས་གཅིག་གིས་རྒྱལ་མོའི་མགོ་
ནས་བཟུང་། གཅིག་གིས་རྐང་བར་བཟུང་ནས་སྒེའུ་ཁུང་ནང་ནས་དེ་
རྒྱལ་མོ་རྒྱུགས་ཆུའི་ནང་གཡུགས། དེ་ནས་རང་གི་བུ་མོ་དེ་རྒྱལ་མོའི་
ཉལ་སར་བསྙལ་བ་དང་མགོ་ལ་ཅིག་བཀབ་ནས་རྒྱལ་མོར་བརྫུས་པ་
རེད།
རྒྱལ་པོས་ཕྱིར་ཕེབས་ནས་རྒྱལ་མོ་དང་ཁ་བརྡ་བྱེད་འདོད་སྐབས།
རྒན་མོ་དེས། རྒྱལ་མོ་ལ་ཆམ་ནད་ཕོག་པས་ཚ་བ་རྒྱས་བཞིན་འདུག
ད་མོ་རང་ལ་བར་ཆད་མ་བཟོ་རོགས་ཟེར།
རྒྱལ་པོས་ཅི་ཡང་མ་ཚོར་བ་རེད། ཕྱིར་ཉིན་ཞོགས་པར་རྒྱལ་
མོ་དང་ཁ་བརྡ་བྱེད་སྐབས། རྒྱལ་མོས་ཁ་ནང་ནས་དུག་སྦལ་བརྡོལ་
བཞིན་ཡོད་པས། རྒྱལ་པོས་རྒྱུ་མཚན་དྲིས་པར། མོས་རང་ལ་ཚ་བ་
རྒྱས་པའི་རྐྱེན་གྱིས་རེད་ཟེར།
ཉིན་དེའི་མཚན་མོར། ཕོ་བྲང་ནང་གི་གཡོག་པོ་ཞིག་གིས་ས་
འོག་གི་ཆུ་ནང་ནས་ངང་པ་ཞིག་རྐྱལ་ཡོང་ནས། རྒྱལ་པོ་ལགས། ཁྱེད་
ཀྱིས་ཅི་ཞིག་བྱེད་བཞིན་ཡོད། ཁྱེད་རང་གཉིད་ཡོད་དམ་སད་ཡོད་ཟེར་
བར་ཐོས།
ཡིན་ཡང་གཡོག་པོ་དེ་ཁ་རོག་གེར་བསྡད།ཡང་ངང་པས།མགྲོན་
པོ་གཉིས་ཀས་ཅི་ཞིག་བྱེད་བཞིན་ཡོད་ཟེར།
དེ་ནས་གཡོག་པོས།ཁོ་གཉིས་གཉིད་འདུག་ཟེར།
ངང་པས་དེ་ན་ངའི་ཕྲུ་གུས་ཅི་ཞིག་བྱེད་ཀྱི་ཅེས་དྲིས་པར།
གཡོག་པོས“དེ་མལ་ཁྲིའི་ནང་ན་གཉིད་འདུག་ཟེར།”
དེ་ནས་ངང་པ་དེ་རྒྱལ་མོའི་རང་གཟུགས་སུ་གྱུར་བ་རེད། མོ་རང་
གིས་བྱིས་པ་ལ་འོ་མ་ཞིག་བླུད་ནས་ཡང་བསྐྱར་ངང་པ་ཞིག་ལ་གྱུར་
ནས་ཆུ་ནང་དུ་རྐྱལ་ཏེ་བུད་སོང་།
མོ་རང་དེ་ལྟར་མཚན་མོ་གསུམ་ལ་ཡོང་བ་དང་། དེ་ནས་གཡོག་
པོར་བཤད་རྒྱུར། རྒྱལ་པོ་ལ་རལ་གྲི་འཛིན་དུ་བཅུག་ནས་ངའི་མགོ་
ཐོག་ནས་རལ་གྲི་ཐེངས་གསུམ་གཡུག་དགོས་ཟེར།
གཡོག་པོས་རྒྱལ་པོར་གསང་འཕྲིན་བཤད་ནས། རྒྱལ་པོ་སྒོ་
མདུན་དུ་ལངས་པ་དང་ངང་པ་དེ་གཤམ་ནས་བསྡད་རྗེས། རྒྱལ་པོས་
རལ་གྲི་ཐེངས་གསུམ་གཡུགས། དེ་ནས་ངང་པ་དེ་སྔར་གྱི་མཛེས་སྡུག་
ལྡན་པའི་རྒྱལ་མོའི་རང་གཟུགས་སུ་གྱུར་ཏེ། རྒྱལ་པོའི་མདུན་དུ་བདེ་
ཐང་ངང་ཡར་བཞེངས་ནས་བསྡད་པས།
རྒྱལ་པོ་དགའ་སྤྲོ་ཆེན་པོ་སྐྱེས། ཡིན་ཡང་རྒྱལ་པོས་རང་གི་སྲས་
ལ་ཆོས་མིང་འདོགས་པའི་དུས་ལ་མ་ཐུག་བར་དུ། ཆུང་མ་མལ་ཁང་
དུ་གསང་བ་བྱས་ནས་ཉར། དེ་ནས་རྒྱལ་སྲས་ལ་ཆོས་མིང་འདོགས་
པའི་ཉིན་མོར། རྒྱལ་པོས་འཁོར་གཡོག་ཀུན་ལ། གལ་ཏེ་ཅིག་གིས་མི་
ཞིག་མལ་ཁྲི་ནས་དྲུད་དེ་ཆུ་ནང་དུ་གཡུགས་པ་ན། ཁོ་ལ་ཉེས་ཆད་ཅི་
འདྲ་ཞིག་བཅད་ན་འོས་འཚམ་འདུག་གམ་ཞེས་དྲིས་པར།
རྒན་མོ་དེས། མི་དེ་ལྟ་བུ་ཞིག་ཡོད་ན། གཟེར་མས་ཁེངས་པའི་
གཞོང་བ་ཞིག་གི་ནང་བཅུག་སྟེ། རི་མགོ་ནས་བསྒྲིལ་ནས་ཆུ་ལ་
བསྐུར་ན་འོས་འཚམ་རེད།ཅེས་བཤད།
རྒྱལ་པོས། དེ་ན་མི་དེ་ནི་ཁྱེད་རང་ཡིན་པས། ཁྱེད་ཀྱིས་རང་ཉིད་
ལ་ཁྲིམས་ཆད་བཅད་འདུག་ཟེར།
དེ་ནས་རྒྱལ་པོས་གཞོང་པ་དེ་ལྟ་བུ་ཞིག་ཁྱེར་ཡོང་བར་བཀའ་
བཏང་བ་དང་། དེ་ནས་རྒན་མོ་དང་བུ་མོ་གཉིས་གཞོང་བའི་ནང་དུ་
བཅུག་ནས་རྒྱུགས་ཆུར་བསྐུར་ཏོ། །

རྫིང་ནང་གི་ཆུ་གཉན།

སྔོན་ཆད་ཕྱེ་འཐག་བདག་པོ་དང་ཁོའི་ཆུང་མ་གཉིས་ཀྱིས་བདེ་
སྐྱིད་ཀྱི་འཚོ་བ་རོལ་གྱིན་ཡོད་ལ། ཁོ་གཉིས་ལ་དབང་བའི་ས་ཞིང་དང་
རྒྱུ་ནོར་སོགས་ཀྱང་ཡོད། ཡིན་ཡང་སྟབས་མ་ལེགས་པ་ཞིག་ལ། ཁོ་
གཉིས་ཀྱི་རྒྱུ་ནོར་ལོ་རེ་ནས་ལོ་རེ་བཞིན་དུ་ཇེ་ཉུང་དུ་འགྲོ་བཞིན་ཡོད།
མཇུག་མཐར་ཕྱེ་འཐག་ཁང་དེ་ཡང་སྒོ་ཕྱེ་མི་ཐུབ་པའི་གནས་ལ་ལྷུང་།
བདག་པོ་ཡིད་སེམས་སྐྱོ་བས་ཁེངས་ནས། ནམ་རྒྱུན་ལས་ཀ་ཚར་རྗེས་
མལ་ཁྲིའི་སྟེང་དུ་ལོག་ནས་གཉིད་ཀྱང་མི་ཁུགས་པ་རེད།
ཉིན་ཞིག་སྐྱ་རེངས་ཤར་མ་ཐག་ནས། ཁོ་རང་ཡར་ལ་ལངས་ཏེ།
རང་གི་སེམས་ཁམས་གསོ་ཆེད་ཕྱི་རོལ་དུ་དྭངས་གཙང་གི་མཁའ་
དབུགས་རྔུབ་ཏུ་ཕྱིན། ཁོ་རང་ཕྱེ་འཐག་གི་ཆུ་རགས་ཀྱི་མཐར་སྐོར་བ་
འགྲོ་སྐབས་ཉི་ཟེར་དང་བོ་འཆར་བཞིན་ཡོད། དེ་ནས་ཁོས་རྫིང་བུའི་
ནང་ནས་སྒྲ་ཞིག་ཐོས་པ་རེད།
ཁོ་རང་ཁ་ཕྱིར་འཁོར་ནས་བལྟས་པ་ན་རྫིང་བུའི་ནང་དུ་མཛེས་
སྡུག་ལྡན་པའི་བུད་མེད་ཅིག་ཡོད་པ་རེད། མོ་རང་གི་འཇམ་ཞིང་
དཀར་བའི་ལག་པས་སྐྲ་ལོ་ཤད་བཞིན་འདུག ཁོ་རང་གིས་དེ་ནི་རྫིང་
བུའི་ནང་གི་ཆུ་གཉན་ཡིན་པ་ཤེས་ཏེ། ཅི་བྱ་གཏོལ་མེད་དུ་གྱུར་བའི་
སྐབས་དེར། མོ་རང་གིས་ངག་འཇམ་པོའི་ངང་ཁོའི་མིང་ནས་བོས་ཏེ།
ཁྱེད་རང་སེམས་སྡུག་བྱེད་དགོས་པའི་རྒྱུ་མཚན་ཅི་ཡིན་ཞེས་དྲིས།
ཁོ་རང་ནི་དངངས་སྐྲག་གིས་སྐད་ཆ་ཡང་བཤད་མི་ཐུབ་པ་དང་།
ཡིན་ཡང་མོའི་སྐད་ངག་འཇམ་པོ་དེ་ཐོས་རྗེས། ད་གཟོད་རང་གི་སྔོན་
ཆད་ཀྱི་གནས་ཚུལ་དང་ད་ལྟའི་དཀའ་ཁག་མོ་རང་ལ་བཤད་པ་རེད།
བུད་མེད་དེས། ཁྱེད་རང་འཚབ་མི་དགོས། ངས་ཁྱེད་རང་སྔར་
ལས་ལྷག་པའི་བདེ་སྐྱིད་ཀྱི་འཚོ་བ་ཞིག་རོལ་དུ་འཇུག་ཆོག ཡིན་ན་
ཡང་ཁྱེད་ཚང་ལ་ད་ལྟ་རང་སྐྱེས་ཡོད་པ་དེ་ང་ལ་སྟེར་རྒྱུ་ཁས་ལེན་བྱེད་
དགོས། ཞེས་བཤད།
ཕྱེ་འཐག་བདག་པོས། ངེད་ཚང་ལ་ཁྱི་དང་ཞི་ལ་མ་གཏོགས་ཅི་
ཡང་མེད་པས། དེ་ནི་ཅི་ཞིག་ཡིན་ནམ་སྙམ།
དེ་ནས་ཁོ་རང་གིས་མོ་ཡིས་ཅི་ཞིག་རེ་བ་བཏོན་པ་བཞིན་ཁས་
ལེན་བྱས་པ་རེད།
དེ་ནས་ཆུ་གཉན་ཕྱིར་ཆུ་ནང་དུ་འཛུལ་སོང་། ཁོ་རང་ཡང་དགའ་
དགའ་སྤྲོ་སྤྲོའི་ངང་ནས་ཡུལ་ལ་ལོག ཁོ་རང་སྒོ་ནང་དུ་འཛུལ་མ་ཐག་
གཡོག་པོ་ཞིག་རྒྱུགས་ཡོང་ནས་ཁོ་ལ་རྟེན་འབྲེལ་ཞུས་པ་རེད། རྒྱུ་
མཚན་ནི་ཆུང་མ་ལ་བྱིས་པ་བུ་ཞིག་སྐྱེས་ཡོད་པ་རེད།
ཁོ་རང་གྲགས་འགུལ་ཙམ་ཡང་མེད་པར་ལངས་ནས་བསྡད་པ་
དང་།ཆུ་གཉན་དེས་ཁོ་རང་མགོ་སྐོར་བཏང་བ་རྟོགས།
དེ་ནས་ཁོ་རང་ཆུང་མའི་འགྲམ་དུ་སོང་དུས། ཆུང་མས། ངེད་
གཉིས་ལ་བུ་ཞིག་སྐྱེས་འདུག་པས་ཁྱེད་རང་དགའ་སྤྲོ་མི་སྐྱེས་ས
ཟེར།
ཁྱོ་གས་རང་གིས་ཆུ་གཉན་ལ་ཁས་ལེན་བྱས་པའི་བྱ་བ་མཐའ་
དག་མོ་ལ་རེ་རེ་བཞིན་བཤད་པ་རེད།
ཁྱོ་གས། རྒྱུ་ནོར་ནི་ང་ལ་མཚོན་ན་དགོས་གལ་མེད་པས། གལ་
ཏེ་རང་གི་བྱིས་པ་ཤོར་སོང་ན། ད་ངས་ཅི་བྱེད། ཅེས་སེམས་སྡུག་བྱེད་
བཞིན་བསྡད། དེ་ནས་གཉེན་ཉེ་རྣམས་བུ་སྐྱེས་པར་རྟེན་འབྲེལ་ཞུ་རུ་
ཡོང་བ་རྣམས་ཀྱིས་ཀྱང་ཁོ་ལ་བསླབ་བྱ་རྒྱག་མ་ཐུབ།
སྐབས་དེར་ཕྱེ་འཐག་མཁན་གྱི་རླུང་རྟ་དར་བ་རེད། ཚོང་ལས་ཧ་
ཅང་དར་ནས། ཉིན་ཞག་གཅིག་ལ་ཁྱིམ་ཡོད་ཚད་དངུལ་སྒོར་གྱིས་
ཁེངས་པ་རེད། རྒྱུ་ནོར་སྔོན་ཆད་ལས་ཇེ་དུ་མང་དུ་གྱུར། ཡིན་ཡང་ཁོ་
རང་རྩ་བ་ནས་སེམས་པ་སྐྱིད་པོ་མེད་པ་དང་། རྒྱུ་མཚན་ནི་ནམ་ཞིག་
ལ་ཆུ་གཉན་དེ་ཡོང་ནས་རང་གི་བྱིས་པ་འཁྱེར་འགྲོ་བར་སྐྲག་ནས་
བསྡད་ཡོད་པས།ཁོ་རང་རྫིང་བུ་བརྒྱུད་དེ་ནམ་འགྲོ་ལ། ཆུ་གཉན་གྱིས་
རང་ལ་བུ་ལོན་འཇལ་ཤོག་ཟེར་བར་དོགས།
དེ་བས་ཁོས་ནམ་ཡང་རང་གི་བྱིས་པ་ཆུ་འགྲམ་དུ་འགྲོ་རུ་མི་
འཇུག སེམས་ཆུང་བྱོས། གལ་ཏེ་ཁྱོད་ཀྱིས་ཆུ་ལ་ཐུག་ཚེ། ཆུའི་ནང་
ནས་ལག་པ་ཞིག་ཐོན་ཡོང་ངེས་ལ། དེས་ཁྱེད་རང་བཟུང་སྟེ་ཆུའི་ནང་
དུ་འཁྱེར་འགྲོ་ངེས།ཞེས་རྟག་ཏུ་བུ་ལ་བསླབ་བྱ་བྱས།
ལོ་དུ་མ་འགོར་རྗེས། ཆུ་གཉན་དེ་ཡང་མཐོང་ཐོས་མེད་པར་གྱུར་
བས།ཁོ་རང་བློ་བདེ་པོ་བྱུང་བ་རེད།
བྱིས་པ་དེ་ནར་སོན་ཡོད་ལ། ཁོ་ནི་རྔོན་པ་ཞིག་གི་སློབ་ཕྲུག་ཡིན་
འདུག ཁོས་དྲག་རྩལ་སྣ་ཁ་བཅོ་བརྒྱད་ཤེས་པའི་རྗེས་ནས་རྔོན་པ་ངར་
བ་ཞིག་ཏུ་གྱུར་བ་རེད། སྡེ་དཔོན་གྱིས་ཁོ་རང་ལ་ཞབས་ཞུ་བསྒྲུབ་ཏུ་
བཅུག སྡེ་བ་དེར་བུ་མོ་མཛེས་སྡུག་ལྡན་པ་ཞིག་ཡོད་པ་དང་། རྔོན་པ་
མོ་ལ་དགའ་བོ་ཡོད་པས།
སྡེ་དཔོན་གྱིས་ཁོ་གཉིས་ལ་ཁང་པ་ཆུང་ཆུང་ཞིག་བྱིན་ནས།
གཉེན་སྟོན་བྱས་ཏེ་མཉམ་དུ་སྡོད་བཅུག་པ་རེད། ཁོ་གཉིས་ནི་མཛའ་
བརྩེ་ཡིས་ཕྱུག་པའི་ཁྱོ་ཤུག་གཉིས་ཡིན་པས། བདེ་སྐྱིད་ཀྱི་འཚོ་བ་
རོལ།
ཉིན་ཞིག་ལ་རྔོན་པ་དེས་ཤྭ་བ་ཞིག་བདའ་བདའ་ནས་མཐར་
ནགས་ཚལ་བརྒྱུད་དེ་ཐང་གཤོང་ཞིག་ལ་སླེབས་པ་དང་། དེར་མདའ་
གཞུ་འཕེན་ཐེངས་གཅིག་གིས་ཤྭ་བ་དེ་བསད་པ་རེད། རྔོན་པས་ས་
ཆ་དེ་ནི་སྔོན་ཆད་ཀྱི་རྫིང་བུ་དེའི་ཉེ་འགྲམ་ཡིན་པ་རྟོགས་མེད། ཁོས་
དེ་ནས་ཤྭ་བའི་ནང་ཁྲོལ་ལངས་པས་ལག་པ་ཁྲག་གིས་སྦགས། དེ་
ནས་ཁོ་ཆུ་འགྲམ་དུ་སོང་ནས་བཀྲུས་པ་ན། སྟབས་མ་ལེགས་པར་ཆུ
གཉན་དེ་ཐོན་ཡོང་ནས། ཁོ་རང་སྐད་ཅིག་ཙམ་གྱིས་ཆུ་ནང་དུ་ཁྱེར་
སོང་བ་རེད།
ས་སྲོད་ཀྱི་དུས་སུ། རྔོན་པ་ད་དུང་ཕྱིར་ལ་ཐོན་མེད་པས། ཆུང་མ་
བྲེལ་འཚུབ་ཀྱིས་ཁོ་རང་འཚོལ་དུ་སོང་།སྔོན་ཆད་རྔོན་པས་ཆུང་མ་ལ་
ཆུ་གཉན་གྱི་གནས་ཚུལ་བཤད་ཡོད་པས། མོ་ཆུ་འགྲམ་དུ་བརྒྱུགས་
ནས་བཙལ། མོས་ཆུ་འགྲམ་དུ་གཡུགས་ཡོད་པའི་ཁྱོ་གའི་རྒྱབ་ཁུག་
མཐོང་དུས། མོས་རང་གི་ཁྱོ་ག་ཆུ་གཉན་གྱིས་ཁྱེར་སོང་བ་ཐེ་ཚོམ་
མེད་པར་ཤེས། མོས་དེར་ཇི་ལྟར་བོས་ཀྱང་ཁ་གྲགས་མཁན་མེད་པ་
དང་། ཆུ་གཉན་ལ་ཚིག་ངན་གྱིས་གཤེ་གཤེ་བཏང་ཡང་ཁ་ཡ་བྱེད་
མཁན་མ་བྱུང་བ་རེད།
སྙིང་རྗེ་བའི་ཆུང་མ་དེ་རྫིང་བུའི་འགྲམ་དུ་ལོག་ནས་མིག་མཐའ་
མཆི་མས་ཁེངས་བཞིན་རྨི་ལམ་གྱི་ཞིང་ཁམས་འགྲིམ་པ་རེད།
མོས་རྨི་ལམ་ནང་ནས་བྲག་རྡོའི་ངོས་ལ་འཛེགས་པ་དང་ཚེར་
མས་མོའི་རྐང་བ་འཐེན་ཡོད་ལ། ཆར་གྱིས་ངོ་ལ་རྒྱག་བཞིན་རླུང་
དམར་འུར་འུར་ནང་ནས་བྲག་མགོ་རུ་འཛེགས་ཐུབ་པ་བྱུང་། སྐབས་
དེར་ནམ་མཁའ་སྔོ་ཞིང་བསིལ་རླུང་འཇམ་པོ་ལྡང་བ། ས་བབ་བདེ་
སྙོམས་ལྡན་པའི་སྟེང་ནས་མཛེས་སྡུག་གི་ཞིང་ཁྱིམ་ཞིག་ཡོད་པ་རེད།
མོས་སྒོ་ཕྱེ་ནས་ནང་དུ་འཛུལ་བ་ན་དེའི་ནང་དུ་སྐྲ་དཀར་བའི་རྒན་མོ་
ཞིག་ཡོད་པ་རེད།
སྐབས་དེར་མོ་རྨི་ལམ་ལས་སད་པ་རེད། མོས་རང་གི་རྨི་ལམ་ལ་
བརྟགས་ནས་དེའི་ནང་ལྟར་བྲག་མགོ་ལ་འཛེགས་པ་རེད། རི་རྩེར་
ཐོན་རྗེས་རྨི་ལམ་ནང་བཞིན་མཛེས་སྡུག་གི་རྣམ་པ་དེ་མཐོང་བ་རེད།
ཡོད་ཚད་མོའི་རྨི་ལམ་ནང་གི་དེ་ལྟར་ཡིན། རྒན་མོ་ལོ་ལོན་ཞིག་གིས་
མོ་རང་སྣེ་ལེན་བྱས་ཤིང་འདུག་སའི་རྐུབ་སྟེགས་ཤིག་བསྟན་ནས།
མོ་ལ། ཁྱེད་རང་དཀའ་ཁག་ཞིག་ལ་འཕྲད་པ་རེད་མ་གཏོགས།
ངའི་ཁེར་རྐྱང་གི་ཁང་ཆུང་འདིར་ཡོང་དོན་མེད་ཅེས་བཤད་པས།
བུད་མེད་དེས་རང་གི་ཁྱོ་གའི་གནས་ཚུལ་དག་མོ་ལ་བཤད་པ་
རེད།
རྒན་མོ་དེས། ངས་ཁྱེད་ལ་རོགས་བྱེད། ཁྱེད་རང་ཡིད་སེམས་སྐྱོ་
མི་དགོས། འདི་ན་གསེར་གྱི་སོ་མང་ཞིག་ཡོད། མཚན་མོར་ཟླ་བ་ཚེས་
དུས་ཁྱེད་རང་ཆུ་འགྲམ་དུ་སོང་ནས་རང་གི་སྐྲ་དེ་ཤོད། དེ་རྗེས་སོ་མང་
དེ་ཆུ་འགྲམ་དུ་ཞོག་དང་ཡོད་ཚད་གསལ་བོར་འགྱུར་ངེས་ཡིན་ཟེར།
དེ་ནས་བུད་མེད་དེ་ཡུལ་ལ་ལོག མཚན་མོར་ཟླ་བ་ཚེས་དུས།
མོས་སོ་མང་དེ་ཁྱེར་ནས་ཆུ་འགྲམ་དུ་སྐྲ་ཤད་པ་དང་། དེ་ནས་སོ་མང་
དེ་ཆུ་འགྲམ་དུ་བཞག མི་རིང་བར་ཆུ་ངོས་སུ་ཆུ་རླབས་ཤིག་འཕྱུར་
ཡོང་ནས་རྦ་རླབས་ཀྱིས་སོ་མང་དེ་ཁུར་སོང་། དེ་ནས་ཆུ་ངོས་སུ་རྔོན་
པའི་མགོ་བོ་འཆར་བ་རེད། མིག་ཟུང་གིས་ཆུང་མར་བལྟ་བཞིན་ཅི་
ཡང་མི་བཤད་པ་རེད། རྦ་རླབས་ཤིག་འཕྱུར་ཡོང་ནས་ཡོད་ཚད་མེད་
པར་གྱུར་བ་དང་།ཆུ་ངོས་སུ་འཆར་བ་ནི་དཀར་གསལ་གྱི་ཟླ་བའོ།།
བུད་མེད་དེ་སེམས་སྡུག་གིས་ཡུལ་ལ་ལོག རྨི་ལམ་ནང་ནས་ཡང་
བསྐྱར་རྒན་མོ་དེ་རྨིས་པ་རེད།
ཉིན་གཉིས་པའི་ཞོགས་པར། མོས་ཡང་བསྐྱར་བློ་གྲོས་ཅན་གྱི
རྒན་མོ་དེ་འཚོལ་དུ་སོང་། རྒན་མོ་དེས་མོ་ལ་གླིང་བུ་ཞིག་བྱིན་པ་
རེད། ཟླ་བ་ཚེས་དུས། གླིང་བུ་དེས་གཞས་སྙན་མོ་ཞིག་འཐེན་ནས་ཆུ་
འགྲམ་དུ་ཞོག་དང་ཡོད་ཚད་གསལ་བོར་འབྱེད་ངེས་ཡིན་ཟེར།
བུད་མེད་དེས་མོས་བཤད་པ་ལྟར་ལག་ལེན་བྱས། གླིང་བུ་དེ་ཆུ་
འགྲམ་དུ་བཞག་རྗེས། རྦ་རླབས་ཤིག་གིས་གླིང་བུ་དེ་ཁྱེར་སོང་བ་རེད།
དེ་ནས་ཆུ་ངོས་སུ་རྔོན་པའི་ལུས་པོའི་ཆ་ཤས་ཤིག་འཆར་བ་རེད།
རང་གིས་ལག་པ་བསྲིངས་ནས་རེག་བསམ་དུས་རྦ་རླབས་ཤིག་གིས་
མེད་པར་གྱུར་བ་རེད།
བུད་མེད་དེས། ཁྱེད་ཀྱིས་རོགས་བྱེད་པ་དགོས་གལ་མི་འདུག དེ་
འདྲ་ཆུ་ངོས་སུ་འཆར་ནས་ཡང་མེད་པར་གྱུར་བ་ཅི་ཡིན་ནམ།
ད་ནི་མོ་རང་རེ་ཐག་ཆད་ཡོད། ཡང་བསྐྱར་རྨི་ལམ་ནང་ནས་རྒན་
མོས་མོ་རང་ལ་འཁེལ་འཁོར་ཞིག་བྱིན་པ་རེད། མཚན་མོ་ཟླ་བ་ཚེས་
དུས། འཁེལ་འཁོར་འདི་ཁྱེར་ནས་ཆུ་འགྲམ་དུ་འཁེལ་དང་། དེ་ནས་
ཡང་གསལ་བོར་འགྱུར་ངེས་ཡིན་ཞེས་བཤད།
མོས་རྒན་མོས་བཤད་པ་ནང་བཞིན་ཆུ་འགྲམ་དུ་ཟླ་བ་ཚེས་དུས་
འཁེལ་འཁོར་དེ་འཁེལ་བ་རེད།
དེ་ནས་ཆུ་རླབས་ཤིག་གིས་འཁེལ་འཁོར་དེ་ཁྱེར་སོང་བ་རེད།
ཆུ་ངོས་སུ་རྔོན་པའི་ལུས་པོ་ཡོངས་འཆར་བ་རེད། རྔོན་པ་མྱུར་དུ་
ཡར་ལངས་ནས་མོ་རང་ཁྲིད་ནས་བྲོས་པ་རེད། དེ་ནས་ཆུ་སྒྲ་ཆེན་པོ་
ཞིག་གྲགས་བྱུང་བ་དང་། ཐང་ཆེན་དེ་ཡོད་ཚད་ཆུས་ཁེངས་ཡོད་པས་
ཁོ་གཉིས་འཆི་བར་ཉེན་ཁའང་ཡོད་པ་རེད། བུད་མེད་དེས་རྒན་མོ་ལ་
རེ་ཞུ་བྱས་པས། ཁོ་གཉིས་གཟུགས་འགྱུར་བ་རེད། བུད་མེད་དེ་དུག་
སྦལ་ཞིག་ཏུ་གྱུར་བ་དང་། རྔོན་པ་དེ་སྦལ་བ་ཞིག་ཏུ་གྱུར་བ་རེད། ཆུ་
ལོག་གིས་ཁོ་གཉིས་ཁུར་སོང་བ་དང་གསོད་མ་ཐུབ་པ་རེད།
ཆུ་དེ་ཡུན་གྱིས་སྐམ་པ་དང་ཁོ་གཉིས་སྐམ་སའི་སྟེང་དུ་སླེབས་
ནས་མིའི་གཟུགས་སུ་གྱུར་བ་རེད། ཡིན་ཡང་ཁོ་གཉིས་ས་ཆ་ཁག་སོ་
སོ་ཞིག་ལ་སླེབས་ཡོད་པས། རང་ཡུལ་གང་ན་ཡོད་པ་མི་ཤེས་པས།
འཚོ་གནས་ཀྱི་ཆེད་དུ་ལུག་འཚོས་ནས་འདུག་དགོས་བྱུང་ལ། ཡིན་
ཡང་སེམས་ལ་རྨ་ཁ་དང་བསམ་གཞིག་མང་པོ་ཞིག་ལུས་ཡོད་པ་རེད།
དཔྱིད་ཀ་སླེབས་པ་དང༌། ཡོད་ཚད་གསོན་ཤུགས་ཀྱིས་ཁེངས་
ཡོད། ཁོ་གཉིས་སོ་སོའི་ལུག་དེད་ནས་གྲོག་རོང་ཞིག་ཏུ་སླེབས་པ་རེད།
དེ་ནི་ལས་དབང་གི་བཀོད་སྒྲིག་ཅིག་ཀྱང་ཡིན་པ་འདྲ། ཁོ་གཉིས་ཁ་
ཐག་ཇེ་ཉེ་ནས་ཇེ་ཉེར་གྱུར། གྲོག་རོང་བར་ནས་ངོ་འཕྲད་པ་རེད། ཡིན་
ཡང་ཕན་ཚུན་ངོ་མི་ཤེས་པ་རེད། གང་ལྟར་ཁེར་རྐྱང་གི་སུན་སྣང་ལས་
གྲོལ་བའི་དགའ་སྤྲོ་ཆེན་པོ་སྐྱེས། དེ་ནས་ཉིན་རྒྱུན་མཉམ་དུ་ལུག་
འཚོས་ནས་བསྡད་པ་རེད།
མཚན་གུང་ཞིག་ལ། ཟླ་བ་མཁའ་ལ་ཚེས། ལུག་ཁྱུ་ཡང་འཇམ་
མོག་གེར་ཡོད་ལ། ཁོ་རང་གིས་གླིང་བུ་ཞིག་བཟུང་ནས་ཡིད་སེམས་
སྐྱོ་བའི་ངང་ནས་གཞས་ཤིག་འཐེན་པ་རེད། སྐབས་དེར་མོ་ཡང་སྐྱོ་
བའི་མིག་ཆུ་བཞུར་བ་རེད།
ཁོས་ཁྱེད་རང་ངུ་དགོས་དོན་ཅི་ཡིན་ཟེར།
མོས “གླིང་བུ་དེའི་སྒྲ་ཐོས་སྐབས། ཟླ་བ་མཁའ་ལ་ཚེས། ཆུ་ངོས་
སུ་ང་དགའ་བའི་ངོ་གདོང་འཆར་འདུག་ཟེར།”
ཁོ་རང་གི་མིག་ཟུང་གཉིས་ཀྱིས་མོ་རང་ལ་བལྟ་བཞིན།ད་ལྟ་ཡོད་
ཚད་གསལ་ལེར་མེར་གྱུར་བ་ལྟར། ཁོས་བུད་མེད་དེ་རང་གི་ཆུང་མ་
ཡིན་པ་ངོ་ཤེས་པ་དང་། ཆུང་མས་ཀྱང་ཁོ་རང་གི་ཁྱོ་ག་ཡིན་པ་ངོ་ཤེས་
པ་རེད།
ཁོ་གཉིས་ཕན་ཚུན་དམ་པོར་འཁྱུད། ཡིད་སེམས་སྐྱིད་པའི་
མཚན་ལྗོངས་དེར།ཁོ་གཉིས་ཕལ་ཆེར་ཆེས་བདེ་སྐྱིད་ལྡན་པའི་བཟའ་
ཟླ་གཉིས་ཡིན་པ་ཐེ་ཚོམ་མེད་དོ།།
